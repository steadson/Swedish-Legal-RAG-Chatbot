Title: Konkurslag (1987:672)
SFS Number: Svensk författningssamling 1987:672
URL: https://www.riksdagen.se/sv/dokument-och-lagar/dokument/svensk-forfattningssamling/konkurslag-1987672_sfs-1987-672/
Source Link: http://rkrattsbaser.gov.se/sfst?bet=1987:672
Amendment Register Link: http://rkrattsbaser.gov.se/sfsr?bet=1987:672
Ministry/Authority: Justitiedepartementet L2
Issued: 1987-06-11
Metadata: {"Utfärdad": "1987-06-11", "Ändrad": "t.o.m. SFS 2025:796"}

==================================================

Konkurslag (1987:672)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1987:672
Departement/myndighet
:   
Justitiedepartementet L2
Utfärdad
:   
1987-06-11
Ändrad
:   
t.o.m. SFS 2025:796
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Konkursansökan och konkursbeslut m.m.
2 kap. Konkursansökan och konkursbeslut
3 kap. Verkningar av konkurs
4 kap. Återvinning till konkursbo
5 kap. Fordringar i konkurs
6 kap. Gäldenärens skyldigheter m.m.
6 kap. Gäldenärens skyldigheter under boutredningen
7 kap. Förvaltning och tillsyn
8 kap. Försäljning av egendom
9 kap. Bevaknings- och anmärkningsförfarandet
10 kap. Avskrivning av konkurs
11 kap. Utdelning
12 kap. Ackord i konkurs m.m.
13 kap. Förvaltarens slutredovisning
14 kap. Konkurskostnader
15 kap. Information om beslut och åtgärder under konkurs
16 kap. Bestämmelser om handläggning och överklagande m.m.
16 kap. Handläggningen av konkursärenden
17 kap. Skadestånd och straff
Övergångsbestämmelser
1 kap. Inledande bestämmelser
1 §
Genom konkurs tar en gäldenärs samtliga borgenärer i ett sammanhang tvångsvis i anspråk gäldenärens samlade tillgångar för betalning av sina fordringar. Under konkurs omhändertas tillgångarna för borgenärernas räkning av konkursboet.
2 §
En gäldenär som är på obestånd skall efter egen eller en borgenärs ansökan försättas i konkurs, om inte annat är föreskrivet.
Med obestånd (insolvens) avses att gäldenären inte kan rätteligen betala sina skulder och att denna oförmåga inte är endast tillfällig.
3 §
/Upphör att gälla U:2026-07-01/
Förvaltningen av ett konkursbo handhas av en eller flera förvaltare.
Förvaltningen av boet står under tillsyn av tillsynsmyndigheten.
Lag (2006:706)
.
3 §
/Träder i kraft I:2026-07-01/
Förvaltningen av ett konkursbo handhas av en eller flera  förvaltare.
Tillsynsmyndigheten utövar tillsyn över förvaltningen.  Tillsynsmyndigheten utför även de andra uppgifter som anges i  denna lag.
Lag (2025:796)
.
4 §
Ett konkursbo som är på obestånd kan försättas i konkurs. Vad som är föreskrivet i denna lag om gäldenär skall i sådana fall gälla konkursboet.
5 §
Med panträtt i fast egendom jämställs vid tillämpningen av denna lag annan särskild förmånsrätt som gäller i egendomen och inte grundas på utmätning.
Vad som sägs om borgenär med handpanträtt i lös egendom tillämpas också i fråga om borgenär med rätt att hålla kvar lös egendom till säkerhet för fordran (retentionsrätt).
Lag (1994:481)
.
6 §
/Upphör att gälla U:2026-07-01/
Om det i någon annan lag har meddelats någon bestämmelse som avviker från denna lag, gäller den bestämmelsen.
Angående tillämpligheten av rättegångsbalken ges bestämmelser i det följande.
6 §
/Träder i kraft I:2026-07-01/
Om en annan lag innehåller en bestämmelse som avviker från  denna lag, tillämpas den bestämmelsen.
Lag (2025:796)
.
/Kapitelrubriken upphör att gälla U:2026-07-01
2 kap. Konkursansökan och konkursbeslut m.m.
/Kapitelrubriken träder i kraft I:2026-07-01
2 kap. Konkursansökan och konkursbeslut
/Rubriken upphör att gälla U:2026-07-01/
Konkursansökan m.m.
/Rubriken träder i kraft I:2026-07-01/
Konkursansökan
1 §
/Upphör att gälla U:2026-07-01/
En ansökan om konkurs görs skriftligen till den tingsrätt  där gäldenären svarar i tvistemål som angår  betalningsskyldighet i allmänhet.
Sökanden ska ange och styrka de omständigheter som gör rätten  behörig, om de inte är kända.
En ansökan ska avvisas, om det inte av den framgår vilken  tingsrätt som är behörig och sökanden inte följer ett  föreläggande att avhjälpa bristen.
I 3 och 4 §§ lagen (2017:473) med kompletterande bestämmelser  till 2015 års insolvensförordning finns ytterligare  bestämmelser om ansökans innehåll.
Lag (2021:538)
.
1 §
/Träder i kraft I:2026-07-01/
En ansökan om konkurs görs skriftligen till tingsrätten.
Sökanden ska ange och styrka de omständigheter som gör rätten  behörig, om de inte är kända.
En ansökan ska avvisas, om det inte av den framgår vilken  tingsrätt som är behörig och sökanden inte följer ett  föreläggande att avhjälpa bristen.
I 3 och 4 §§ lagen (2017:473) med kompletterande bestämmelser  till 2015 års insolvensförordning finns det ytterligare  bestämmelser om ansökans innehåll.
Lag (2025:796)
.
2 §
En enskilds konkursansökan ska vara egenhändigt  undertecknad av sökanden eller sökandens ombud.
Om ansökan ges in elektroniskt, ska den skrivas under med en  sådan avancerad elektronisk underskrift som avses i artikel 3  i Europaparlamentets och rådets förordning (EU) nr 910/2014 av  den 23 juli 2014 om elektronisk identifiering och betrodda  tjänster för elektroniska transaktioner på den inre marknaden  och om upphävande av direktiv 1999/93/EG, i den ursprungliga  lydelsen.
Lag (2021:538)
.
2 a §
/Upphör att gälla U:2026-07-01 genom
lag (2025:796)
./
Har en konkursansökan gjorts hos en tingsrätt som inte är  behörig, skall rätten genast sända handlingarna i ärendet till  den tingsrätt som enligt vad dessa visar är behörig och  underrätta sökanden. Ansökan skall anses gjord, när  ansökningshandlingen kom in till den förra tingsrätten.
Lag (2021:538)
.
3 §
Om ett dödsbo eller en dödsbodelägare ansöker om att  dödsboet ska försättas i konkurs, ska till ansökan bifogas  bouppteckningen efter den avlidne och, om bouppteckningen har  registrerats, bevis om detta. Om det inte har förrättats en  bouppteckning, ska uppgift om varje delägares namn och adress  lämnas.
Lag (2021:538)
.
4 §
Om en borgenär ansöker om konkurs, ska borgenären i  ansökan lämna uppgifter om sin fordran och de omständigheter i  övrigt på vilka yrkandet grundas.
Borgenären ska till ansökan bifoga de handlingar som åberopas.
Lag (2021:538)
.
5 §
En ansökan skall avvisas, om den i de avseenden som avses i 3 eller 4 § eller i övrigt är så bristfällig att den inte kan läggas till grund för prövning i sak och sökanden inte följer ett föreläggande att avhjälpa bristen.
6 §
Har en borgenärs fordran fastställts av domstol eller av Kronofogdemyndigheten med stöd av lagen (1990:746) om betalningsföreläggande och handräckning, skall detta godtas som stöd för behörighet att begära gäldenären i konkurs, även om avgörandet inte har vunnit laga kraft. Detta gäller dock inte, om en domstol har förordnat att avgörandet inte får verkställas.
En fordran som har fastställts genom en giltig skiljedom skall också godtas, om skiljedomen får verkställas enligt 3 kap. 15 eller 17 § utsökningsbalken och en domstol inte efter talan mot skiljedomen har bestämt annat.
I andra fall än de som avses i första och andra styckena skall borgenären styrka sin behörighet att begära gäldenären i konkurs.
Lag (2006:706)
.
6 a §
/Träder i kraft I:2026-07-01/
I 24 kap. 1 § lagen (2015:1016) om resolution och i 3  kap. 2 § lagen (2022:739) med kompletterande bestämmelser till  EU:s förordning om återhämtning och resolution av centrala  motparter finns det särskilda bestämmelser om en  konkursansökan som avser en gäldenär som omfattas av någon av  de lagarna.
Lag (2025:796)
.
Bevisning om obestånd
7 §
En uppgift av gäldenären att han är insolvent skall godtas, om det inte finns särskilda skäl att inte göra det.
8 §
Om inte annat visas, anses en gäldenär vara insolvent, när det vid verkställighet enligt 4 kap. utsökningsbalken inom de senaste sex månaderna före konkursansökningen har framgått att han saknat tillgångar till full betalning av utmätningsfordringen. Detsamma gäller, om gäldenären har förklarat sig ställa in sina betalningar.
9 §
En gäldenär, som är eller senare än ett år före konkursansökningen har varit bokföringsskyldig enligt bokföringslagen (1999:1078), ska om inte annat visas anses insolvent, om
1. gäldenären har uppmanats av en borgenär att betala klar och förfallen skuld men underlåtit att göra detta inom en vecka och
2. borgenären begär gäldenären i konkurs inom tre veckor därefter och skulden då ännu inte är betald.
Borgenärens uppmaning ska innehålla en upplysning om att en konkursansökan kan följa. Uppmaningen ska delges gäldenären.
Delgivning enligt 34-37 §§ delgivningslagen (2010:1932) får ske endast om det med beaktande av vad som har framkommit i det aktuella delgivningsärendet eller vid andra delgivningsförsök med gäldenären finns anledning att anta att denne har avvikit eller på annat sätt håller sig undan.
Första och andra styckena gäller inte sådana juridiska personer som anges i 2 kap. 2 § bokföringslagen och som inte driver näringsverksamhet.
Lag (2010:1951)
.
Konkurshinder
10 §
En borgenär har inte rätt att få gäldenären försatt i konkurs, om
1. borgenären har betryggande pant eller därmed jämförlig säkerhet i egendom som tillhör gäldenären,
2. tredje man har ställt betryggande säkerhet för borgenärens fordran och konkursansökningen strider mot villkoren för säkerhetens ställande,
3. borgenärens fordran inte är förfallen till betalning och betryggande säkerhet erbjuds av tredje man.
Med säkerhet som har ställts eller erbjuds av tredje man avses även borgen, om borgensmannen svarar som för egen skuld.
10 a §
Om det pågår en företagsrekonstruktion, ska en  borgenärs ansökan om konkurs, ifall gäldenären begär det,  förklaras vilande i avvaktan på att företagsrekonstruktionen  upphör.
Om det finns särskilda skäl att anta att borgenärens rätt  allvarligt äventyras, får dock rätten besluta att försätta  gäldenären i konkurs. Innan ett sådant beslut meddelas ska  rekonstruktören ges tillfälle att yttra sig.
Lag (2022:979)
.
Säkerhetsåtgärder
11 §
Finns det sannolika skäl för bifall till en konkursansökan och kan det med skäl befaras att gäldenären skaffar undan egendom, får rätten, om det finns särskild anledning, förordna om kvarstad på gäldenärens egendom i avvaktan på att ansökningen prövas.
I fråga om en sådan säkerhetsåtgärd tillämpas vad som gäller om kvarstad för fordran som beviljas enligt 15 kap. rättegångsbalken, om inte något annat följer av denna lag. Detta gäller dock inte bestämmelsen i 16 kap.
15 § andra stycket utsökningsbalken.
Rätten får medge undantag från beviljad kvarstad.
12 §
Finns det sannolika skäl för bifall till en konkursansökan och kan det med skäl befaras att gäldenären genom att resa utomlands undandrar sig en skyldighet eller överträder ett förbud som enligt denna lag gäller i konkurs, får rätten, om det finns särskild anledning till det, förbjuda gäldenären att resa utomlands i avvaktan på att ansökningen prövas. Om ett sådant reseförbud meddelas, får i samband därmed eller senare gäldenären åläggas att lämna ifrån sig sitt pass till Kronofogdemyndigheten. Om gäldenären inte har något pass, får förbud att utfärda pass för honom meddelas. Gäldenären får häktas, om det är uppenbart otillräckligt med ett reseförbud.
Om gäldenären är en juridisk person, tillämpas första stycket även på den styrelseledamot, verkställande direktör, bolagsman och likvidator som har avgått eller entledigats senare än ett år före den dag då konkursansökningen kom in till tingsrätten.
Beträffande en sådan säkerhetsåtgärd som avses i denna paragraf tillämpas bestämmelserna i 15 kap. 5, 6 och 8 §§
rättegångsbalken, om inte något annat följer av denna lag. En säkerhetsåtgärd kan inte hindras av att säkerhet ställs. Inte heller kan en beviljad säkerhetsåtgärd hävas av denna anledning. Kostnaden för häktning betalas av staten.
Lag (2006:706)
.
13 §
Frågor om säkerhetsåtgärder enligt 11 eller 12 § tas upp på begäran av en borgenär. Innan rätten meddelar beslut i frågan skall gäldenären ges tillfälle att yttra sig, om det lämpligen kan ske.
Rätten får hålla förhandling för prövning av fråga om säkerhetsåtgärd.
Till förhandlingen skall gäldenären och borgenären kallas. Kallelserna bör delges.
Beträffande häktning tillämpas vad som sägs i 6 kap. 10 § tredje stycket och 11 §.
Ett beslut om reseförbud eller skyldighet för gäldenären att lämna ifrån sig sitt pass skall delges gäldenären.
Prövning av konkursansökan m. m.
14 §
Upptas en gäldenärs konkursansökan, skall rätten genast pröva ansökningen.
Gäldenärens konkursansökan skall dock prövas vid en förhandling, om
1. det med hänsyn till tillgängliga upplysningar eller av någon annan anledning finns särskilda skäl att inte godta uppgiften om gäldenärens insolvens eller
2. ansökningen avser ett dödsbo som inte står under förvaltning av boutredningsman och ansökningen inte har gjorts av samtliga delägare.
Förhandlingen skall hållas inom två veckor från det att ansökningen kom in till rätten. Om det finns särskilda skäl, får den hållas senare, dock senast inom en månad. Till förhandlingen skall gäldenären kallas. I fall som avses i andra stycket 2 skall även de dödsbodelägare som inte har biträtt ansökningen kallas. Ansökningen kan prövas slutligt även om gäldenären uteblir från förhandlingen. I kallelsen skall han upplysas om detta.
En konkursansökan som avses i andra stycket 2 skall förklaras vilande, om det görs en framställning om att dödsboets egendom skall avträdas till förvaltning av boutredningsman. Om dödsboets egendom avträds till förvaltning av boutredningsman, förfaller konkursansökningen.
15 §
En kallelse som avses i 14 § tredje stycket ska delges.
Kallelsen får delges enligt 34-37 §§ delgivningslagen
(2010:1932) endast om det med beaktande av vad som har framkommit i det aktuella delgivningsärendet eller vid andra delgivningsförsök med gäldenären finns anledning att anta att denne har avvikit eller på annat sätt håller sig undan.
Kungörelsedelgivning enligt 48 § första stycket 1 delgivningslagen får ske även när gäldenären vistas på känd ort utomlands, om delgivning annars inte kan ske här i landet och rätten med hänsyn till omständigheterna finner att det inte är skäligt att kräva att delgivningen verkställs utomlands.
Lag (2010:1951)
.
16 §
Upptas en borgenärs konkursansökan, skall rätten sätta ut en förhandling för prövning av ansökningen.
Förhandlingen skall hållas inom två veckor från det att ansökningen kom in till rätten. Om det finns särskilda skäl, får den hållas senare, dock senast inom sex veckor. Till förhandlingen skall parterna kallas.
Parterna skall i kallelsen upplysas om den i 19 § föreskrivna påföljden av att part uteblir.
I kallelsen till gäldenären skall denne föreläggas att svara på konkursansökningen vid förhandlingen. I kallelsen skall även anges att gäldenären inte behöver inställa sig, om han före förhandlingen skriftligen medger ansökningen och rätten inte särskilt underrättar honom om att förhandlingen ändå skall hållas.
17 §
I fråga om kallelser enligt 16 § tillämpas 15 §.
Gäldenären ska samtidigt med kallelsen delges de av borgenären ingivna handlingarna.
Om delgivning med gäldenären sker enligt 38 eller 48 §
delgivningslagen (2010:1932), får rätten förordna att gäldenärens egendom sätts under särskild vård. Kostnaden för vården ska betalas av borgenären.
Lag (2010:1951)
.
18 §
Om gäldenären före förhandlingen medger en borgenärs konkursansökan, skall rätten genast pröva ansökningen.
Om rätten med hänsyn till tillgängliga upplysningar eller av någon annan anledning finner att det finns särskilda skäl mot antagandet att gäldenären är insolvent, skall konkursansökningen dock prövas vid förhandlingen. Rätten skall genast underrätta gäldenären om detta.
Behöver frågan om att försätta gäldenären i konkurs inte prövas vid förhandlingen, skall denna ställas in och borgenären genast underrättas om detta.
19 §
Uteblir borgenären från förhandlingen, skall ärendet avskrivas, om inte gäldenären medger ansökningen.
Ansökningen får prövas slutligt även om gäldenären uteblir från förhandlingen.
20 §
En förhandling där frågan om att försätta gäldenären i konkurs skall prövas får skjutas upp på en parts begäran när det finns särskilda omständigheter. Uppskov får dock inte utan synnerliga skäl meddelas, om sökanden motsätter sig det. Endast om det är nödvändigt får uppskovet göras längre än fyra veckor.
21 §
Om flera konkursansökningar mot samme gäldenär är anhängiga samtidigt och om en annan ansökan bifalls än den som kom in först, skall det vad gäller frågor som är beroende av tiden för konkursansökan anses som om konkursbeslutet har grundats på den ansökan som kom in först.
22 §
En konkursansökan får inte återkallas sedan beslut om konkurs har meddelats. Även om gäldenären själv har ansökt om konkursen eller medgett en borgenärs konkursansökan, skall dock högre rätt upphäva beslutet, om gäldenären efter att ha överklagat visar att han är solvent.
23 §
/Upphör att gälla U:2026-07-01 genom
lag (2025:796)
./
I fråga om rätt till ersättning för kostnader vid prövning av en borgenärs konkursansökan gäller 18 kap. rättegångsbalken i tillämpliga delar. Bestämmelsen i 18 kap. 2 § skall dock inte tillämpas. Borgenären får utan hinder av 14 § samma kapitel i konkursen göra gällande fordran på ersättning för sådana kostnader i den ordning som gäller för andra fordringar.
Åtgärder vid konkursbeslut m. m.
24 §
När ett beslut om konkurs har meddelats, ska tingsrätten  genast kungöra beslutet.
Tingsrätten ska i samband med konkursbeslutet eller snarast  därefter utse förvaltare.
Lag (2021:538)
.
25 §
Om högre rätt upphäver ett beslut om konkurs, skall tingsrätten genast kungöra den högre rättens beslut. Egendomen i boet skall återställas till gäldenären i den mån den inte behövs för betalning av konkurskostnaderna och andra skulder som boet har ådragit sig.
/Rubriken upphör att gälla U:2026-07-01/
Överflyttning av en konkurs
26 §
/Upphör att gälla U:2026-07-01 genom
lag (2025:796)
./
Om det sedan ett beslut om konkurs har meddelats finns synnerliga skäl för att handlägga konkursen på någon annan ort, kan rätten efter samråd med tingsrätten på den andra orten bestämma att konkursen skall handläggas av den senare domstolen.
3 kap. Verkningar av konkurs
Gäldenärens förlust av sin rådighet
1 §
Sedan ett beslut om konkurs har meddelats, får gäldenären inte råda över egendom som hör till konkursboet. Han får inte heller åta sig sådana förbindelser som kan göras gällande i konkursen.
2 §
/Upphör att gälla U:2026-07-01/
En rättshandling mellan gäldenären och någon annan som företas senast dagen efter den då kungörelsen om konkursbeslutet var införd i Post- och Inrikes Tidningar ska trots 1 § gälla, om det inte visas att den andre kände till beslutet eller att det fanns omständigheter som gav honom eller henne skälig anledning att anta att gäldenären var försatt i konkurs. En överlåtelse av eller ett annat förfogande över egendom som på grund av detta ska gälla, ska dock, om konkursboet utan oskäligt uppehåll begär det, gå åter mot att boet ersätter den andre vad han eller hon har betalat jämte nödvändig eller nyttig kostnad.
Första stycket andra meningen gäller inte egendom som anges i 8 kap. 10 § andra stycket.
Infriar någon en förpliktelse mot gäldenären efter den tidpunkt som anges i första stycket, ska det tillgodoräknas honom eller henne, om det av omständigheterna framgår att han eller hon var i god tro. En uppsägning eller en annan liknande rättshandling som företas mot eller av gäldenären efter sagda tidpunkt ska gälla, om det av omständigheterna framgår att den andre var i god tro och det är uppenbart oskäligt att rättshandlingen blir ogiltig mot konkursboet.
Det finns särskilda bestämmelser om verkan av gäldenärens överlåtelse eller pantsättning av löpande skuldebrev, aktiebrev eller vissa andra jämförbara värdehandlingar.
Lag (2014:1456)
.
2 §
/Träder i kraft I:2026-07-01/
En rättshandling mellan gäldenären och någon annan som  företas senast dagen efter den dag konkursbeslutet kungjordes  ska trots 1 § gälla, om det inte visas att den andre kände  till beslutet eller att det fanns omständigheter som gav honom  eller henne skälig anledning att anta att gäldenären var  försatt i konkurs.
En överlåtelse av eller ett annat förfogande över egendom som  enligt första stycket ska gälla, ska ändå gå åter om  konkursboet utan oskäligt uppehåll begär det och boet ersätter  den andre vad han eller hon har betalat tillsammans med  nödvändig eller nyttig kostnad som han eller hon har haft. Det  gäller dock inte sådan egendom som anges i 8 kap. 10 § andra  stycket.
Om någon infriar en förpliktelse mot gäldenären efter den  tidpunkt som anges i första stycket, ska det tillgodoräknas  honom eller henne, om det av omständigheterna framgår att han  eller hon var i god tro. En uppsägning eller en annan liknande  rättshandling som företas mot eller av gäldenären efter den  tidpunkten ska gälla, om det av omständigheterna framgår att  den andre var i god tro och det är uppenbart oskäligt att  rättshandlingen blir ogiltig mot konkursboet.
Det finns särskilda bestämmelser om verkan av gäldenärens  överlåtelse eller pantsättning av löpande skuldebrev,  aktiebrev eller vissa andra jämförbara värdehandlingar.
Lag (2025:796)
.
Egendom som ingår i ett konkursbo
3 §
Till ett konkursbo räknas, i den mån inte något annat följer av 2 §, all egendom som tillhörde gäldenären när konkursbeslutet meddelades eller tillfaller honom under konkursen och som är sådan att den kan utmätas.
Till konkursboet räknas även den egendom som kan tillföras boet genom återvinning enligt 4 kap.
4 §
För att ta i anspråk gäldenärens lön och därmed jämställda  förmåner som överstiger förbehållsbeloppet får förvaltaren för  konkursboets räkning ansöka om utmätning enligt 7 kap.  utsökningsbalken.
Att utmätning av lön som pågår vid konkursens början kan  fortsätta för konkursboets räkning följer av 7 kap. 19 § andra  stycket utsökningsbalken.
Lag (2021:791)
.
5 §
Gäldenären har rätt att av konkursboet få ut sådan egendom som enligt 5 kap. 1, 2 och 4 §§ utsökningsbalken undantas från utmätning.
I stället för 5 kap. 1 § 7 utsökningsbalken gäller att, om någon annan utväg till försörjning saknas, nödvändigt underhåll får betalas av konkursboet till gäldenären och hans familj eller annan underhållsberättigad under en månad från den dag då beslutet om konkurs meddelades eller, om det finns synnerliga skäl för det, under längre tid.
I ett dödsbos konkurs tillkommer en sådan förmån som avses i första stycket den dödes efterlevande familj. I stället för andra stycket gäller 18 kap. 5 § andra stycket ärvdabalken.
6 §
/Upphör att gälla U:2026-07-01/
En tvist mellan förvaltaren och gäldenären eller någon  annan i en fråga som avses i 5 § ska prövas av  tillsynsmyndigheten på ansökan av förvaltaren, en borgenär,  gäldenären eller en underhållsberättigad. Myndigheten ska  inhämta yttranden i den omfattning som behövs för prövningen.  Myndighetens beslut gäller omedelbart, även om det överklagas.  Beslutet ska efter ansökan ändras, om senare upplysta  omständigheter eller ändrade förhållanden motiverar det.
Tillsynsmyndighetens beslut i ett ärende som avses i första  stycket får överklagas av den vars rätt berörs av beslutet. I  fråga om ett sådant överklagande tillämpas bestämmelserna i  utsökningsbalken om överklagande av beslut om utmätning av  lön.
Lag (2021:791)
.
6 §
/Träder i kraft I:2026-07-01/
En tvist mellan förvaltaren och gäldenären eller någon  annan i en fråga som avses i 5 § ska prövas av  tillsynsmyndigheten på ansökan av förvaltaren, en borgenär,  gäldenären eller en underhållsberättigad.
Tillsynsmyndigheten ska på ansökan ändra sitt beslut, om det  är motiverat med hänsyn till senare anförda omständigheter  eller ändrade förhållanden.
Lag (2025:796)
.
Utmätning vid konkurs
7 §
Sedan beslut om konkurs har meddelats, får egendom som hör till konkursboet inte utmätas för fordran hos gäldenären, om inte något annat följer av 7 kap. 19 § första stycket utsökningsbalken. En utmätning som sker i strid mot detta är utan verkan.
Utan hinder av konkurs får ändå egendom, i vilken panträtt för viss fordran gäller, utmätas för fordringen.
Lag (1996:132)
.
8 §
Har utmätning hos gäldenären skett innan beslut om konkurs meddelats, skall verkställigheten fortgå utan hinder av konkursen, om inte något annat följer av andra eller tredje stycket. Om utmätningssökanden inte hade panträtt och om den förmånsrätt som han har vunnit genom utmätningen skall gå åter, skall belopp, som enligt utsökningsbalken skulle ha betalts till utmätningssökanden eller annan borgenär som inte hade panträtt, i stället redovisas till förvaltaren.
Verkställigheten skall på begäran av förvaltaren uppskjutas, om det behövs för att borgenärers rätt skall kunna tas till vara eller om det finns några andra synnerliga skäl för det. Uppskov får begäras även av en borgenär vars rätt kan bero därav. Om en auktion är utsatt, skall konkursboet betala den kostnad som blir onyttig genom uppskovet.
Hade utmätningssökanden inte panträtt och skall den förmånsrätt som han har vunnit genom utmätningen gå åter, skall även utmätningen gå åter om förvaltaren begär det innan egendomen har blivit såld.
Rättegång vid konkurs m.m.
9 §
Pågår en rättegång mellan gäldenären och någon annan om sådan egendom som hör till konkursboet, får konkursboet överta gäldenärens talan. Om boet, trots att det har underrättats om rättegången, inte övertar gäldenärens talan, skall egendomen anses inte tillhöra konkursboet.
Egendomen får inte så länge konkursen pågår utmätas för en fordran som kan göras gällande i konkursen. Om konkursboet övertar gäldenärens talan, tillämpas beträffande boets skyldighet att svara för rättegångskostnad vad som i rättegångsbalken föreskrivs om den till vilken överlåtelse har ägt rum enligt 13 kap. 7 § samma balk.
Förs talan mot gäldenären angående en fordran som kan göras gällande i konkursen, får konkursboet inträda i rättegången vid sidan av gäldenären.
Gäldenären skall underrätta domstolen om konkursen i de fall som avses i första och andra styckena. Domstolen skall lämna konkursboet meddelande om rättegången. I mål om betalningsföreläggande eller handräckning gäller vad som nu sagts om domstolen i stället kronofogdemyndigheten.
Lag
(1991:857)
.
10 §
Anser förvaltaren att ett förlikningsanbud angående en osäker eller tvistig tillgång bör antas, får gäldenären själv med skyldighet att lämna redovisning till konkursboet utföra tvisten, om han ställer säkerhet för vad som bjuds genom förlikningen.
4 kap. Återvinning till konkursbo
Inledande bestämmelser
1 §
Återvinning till konkursbo får på begäran av boet ske i enlighet med vad som anges i detta kapitel.
Återvinning får dock inte ske av
1. betalning av
a) skatt eller avgift som omfattas av skatteförfarandelagen
(2011:1244),
b) skatt enligt vägtrafikskattelagen (2006:227) eller lagen
(2006:228) med särskilda bestämmelser om fordonsskatt,
c) tull och
d) ränta på belopp som avses i a-c, om beloppet var förfallet till betalning,
2. betalning av eller förmånsrätt för underhållsbidrag enligt äktenskaps- eller föräldrabalken, om bidragsbeloppet var förfallet till betalning och den underhållsberättigade inte har gynnats på ett otillbörligt sätt.
Lag (2011:1328)
.
2 §
Med fristdag avses dagen då ansökan om gäldenärens  försättande i konkurs kom in till tingsrätten.
Om ett beslut om företagsrekonstruktion har meddelats avses  med fristdag i stället dagen för ansökan om  företagsrekonstruktion, såvida konkursansökan har gjorts  under företagsrekonstruktionen eller inom tre veckor från det  att rätten beslutat att företagsrekonstruktionen ska  upphöra.
Om en ansökan om skuldsanering eller F-skuldsanering har  gjorts avses med fristdag i stället dagen för denna ansökan,  såvida konkursansökan har gjorts inom tre veckor från det att  frågan om skuldsanering eller F-skuldsanering avgjordes.
Om ett dödsbo har avträtts till förvaltning av  boutredningsman avses med fristdag dagen för ansökan om  detta, såvida boutredningsman har förordnats senare än tre  månader före den dag som annars skulle anses som fristdag.
Om ett beslut om resolution har meddelats avses med fristdag  i stället dagen för beslutet om resolution, såvida  konkursansökan har gjorts inom tre veckor från det att  resolutionsmyndigheten (Riksgäldskontoret) beslutat att  resolutionen ska upphöra. Lagt (2016:681).
3 §
Som närstående till gäldenären anses den som är gift med gäldenären eller är syskon eller släkting i rätt upp- eller nedstigande led till gäldenären eller är besvågrad med honom i rätt upp- eller nedstigande led eller så att den ene är gift med den andres syskon samt den som på annat sätt står gäldenären personligen särskilt nära.
Som närstående till en näringsidkare eller en juridisk person anses vidare
1. den som har en väsentlig gemenskap med näringsidkaren eller den juridiska personen som är grundad på andelsrätt eller därmed jämförligt ekonomiskt intresse,
2. den som inte ensam men tillsammans med en närstående till honom har sådan gemenskap med näringsidkaren eller den juridiska personen som sägs under 1,
3. den som genom en ledande ställning har ett bestämmande inflytande över verksamhet som näringsidkaren eller den juridiska personen bedriver,
4. den som är närstående till någon som enligt 1--3 är närstående.
4 §
Avhändelse av fast egendom anses inte ha ägt rum förrän lagfart har sökts.
Förutsättningar för återvinning
5 §
En rättshandling, varigenom på ett otillbörligt sätt en viss borgenär har gynnats framför andra eller gäldenärens egendom har undandragits borgenärerna eller hans skulder har ökats, går åter, om gäldenären var eller genom förfarandet, ensamt eller i förening med annan omständighet, blev insolvent samt den andre kände till eller borde ha känt till gäldenärens insolvens och de omständigheter som gjorde rättshandlingen otillbörlig.
Närstående till gäldenären skall anses ha sådan kännedom som anges i första stycket, om det inte görs sannolikt att han varken hade eller borde ha haft sådan kännedom.
Om rättshandlingen ägde rum mer än fem år före fristdagen, går den åter endast när den har gällt någon närstående till gäldenären.
6 §
En gåva går åter, om den har fullbordats senare än sex månader före fristdagen. En gåva som har fullbordats dessförinnan men senare än ett år eller, när den har skett till någon som är närstående till gäldenären, tre år före fristdagen går åter, om det inte visas att gäldenären efter gåvan hade kvar utmätningsbar egendom som uppenbart motsvarade hans skulder.
Första stycket gäller även köp, byte eller annat avtal, om det med hänsyn till missförhållandet mellan utfästelserna på ömse sidor är uppenbart, att avtalet delvis har egenskap av gåva.
Understöd och sedvanliga gåvor som inte stod i missförhållande till gäldenärens ekonomiska förhållanden är undantagna från återvinning enligt denna paragraf.
7 §
Bodelning mellan gäldenären och hans make eller dennes dödsbo, vid vilken gäldenären har eftergett sin rätt i avsevärd mån eller avstått från egendom mot att en fordran mot honom har lagts ut på hans lott, går i motsvarande mån åter, om bodelningshandlingen har kommit in till rätten senare än tre år före fristdagen och det inte visas att gäldenären efter bodelningen hade kvar utmätningsbar egendom som uppenbart motsvarade hans skulder.
Vad som sägs i första stycket om det fallet att gäldenären har avstått från egendom mot att en fordran mot honom har lagts ut på hans lott gäller inte, om egendomen utgjorde makarnas gemensamma bostad eller bohag och övertogs av den andra maken med stöd av bestämmelserna i 11 kap. 8 §
äktenskapsbalken.
8 §
Betalning av lön, arvode eller pension, som har skett senare än sex månader före fristdagen och som uppenbart översteg vad som kunde anses skäligt med hänsyn till gjord arbetsinsats, verksamhetens lönsamhet och omständigheterna i övrigt, går åter till belopp motsvarande överskottet.
Har betalningen skett dessförinnan men senare än ett år eller, när den skett till någon som är närstående till gäldenären, tre år före fristdagen, går den åter i motsvarande mån, om det inte visas att gäldenären efter betalningen hade kvar utmätningsbar egendom som uppenbart motsvarade hans skulder.
9 §
Överföring av medel till pensionsstiftelse, som har skett senare än sex månader före fristdagen och som har medfört att stiftelsen fått överskott på kapitalet, går åter till belopp motsvarande överskottet. Har överföringen skett dessförinnan men senare än ett år eller, när åtgärden väsentligen har gynnat gäldenären eller närstående till honom, tre år före fristdagen, går den åter i motsvarande mån, om det inte visas att gäldenären efter överföringen hade kvar utmätningsbar egendom som uppenbart motsvarade hans skulder.
Överföring till pensionsstiftelse i annat fall än som sägs i första stycket går åter, om överföringen har skett senare än tre månader före fristdagen. Har överföringen väsentligen gynnat gäldenären eller närstående till honom, går den också åter, om åtgärden har skett dessförinnan men senare än två år före fristdagen och det inte visas att gäldenären varken var eller genom åtgärden blev insolvent.
Överföring av medel till personalstiftelse går åter, om överföringen har skett senare än sex månader före fristdagen.
Har överföringen skett dessförinnan men senare än ett år eller, när åtgärden väsentligen har gynnat gäldenären eller närstående till honom, tre år före fristdagen, går den åter, om det inte visas att gäldenären efter överföringen hade kvar utmätningsbar egendom som uppenbart motsvarade hans skulder.
Om rätt att i särskilda fall återkräva försäkringspremier m.m.
finns det bestämmelser i 15 kap. 8 § försäkringsavtalslagen
(2005:104).
Lag (2005:115)
.
10 §
Betalning av en skuld, som har skett senare än tre månader före fristdagen och som har gjorts med annat än sedvanliga betalningsmedel, i förtid eller med belopp som avsevärt har försämrat gäldenärens ekonomiska ställning, går åter, om den inte med hänsyn till omständigheterna ändå kan anses som ordinär. Har betalningen skett till någon som är närstående till gäldenären dessförinnan men senare än två år före fristdagen, går den åter, om det inte visas att gäldenären varken var eller genom åtgärden blev insolvent.
Vad som i första stycket sägs om återvinning av betalning tillämpas också när kvittning har skett, om borgenären enligt 5 kap. 15 eller 16 § inte hade varit berättigad att kvitta i konkursen.
11 §
Betalning för en växel eller en check går åter i de fall som avses i 10 § endast i den mån den som mottog betalningen hade kunnat vägra att göra det utan att förlora växel- eller checkrätt mot någon annan hos vilken han kunde erhålla täckning.
Om återvinning av en betalning är utesluten till följd av vad som sägs i första stycket, är den som skulle ha burit den slutliga förlusten om betalningen hade uteblivit skyldig att utge ersättning under samma förutsättningar som hade gällt för återvinning, om betalningen hade skett till honom som borgenär.
12 §
Säkerhet som gäldenären har överlämnat senare än tre månader före fristdagen och som inte var betingad vid skuldens tillkomst eller inte har överlämnats utan dröjsmål efter skuldens tillkomst går åter, om inte säkerställandet med hänsyn till omständigheterna ändå kan anses som ordinärt. Har säkerheten överlämnats till någon som är närstående till gäldenären dessförinnan men senare än två år före fristdagen, går den åter under angivna förutsättningar, om det inte visas att gäldenären varken var eller genom åtgärden blev insolvent.
Med överlämnande av säkerhet jämställs annan åtgärd av gäldenären eller borgenären som är avsedd att trygga borgenärens rätt.
När säkerheten förutsätter inskrivning, skall dröjsmål som sägs i första stycket anses föreligga om ansökan har gjorts senare än på den inskrivningsdag som inträffar näst efter två veckor från skuldens tillkomst.
Lag (2002:266)
.
13 §
Förmånsrätt eller betalning som en borgenär har vunnit genom utmätning går åter, om förmånsrätten har inträtt senare än tre månader före fristdagen. Har utmätningen skett till förmån för någon som är närstående till gäldenären, går förmånsrätten eller betalningen också åter om förmånsrätten har inträtt dessförinnan men senare än två år före fristdagen och det inte visas att gäldenären varken var eller genom åtgärden blev insolvent.
Vad som sägs i första stycket gäller inte om förmånsrätten har inträtt vid utbyte mot egendom som har utmätts tidigare än tre månader före fristdagen eller, i fall som avses i första stycket andra meningen, två år före fristdagen.
Lag (1994:481)
.
Verkan av återvinning
14 §
Vid återvinning skall den egendom som gäldenären har utgett återbäras till konkursboet.
Den som har lämnat gäldenären något vederlag för egendomen har rätt att återfå vad han har utgett. Detta gäller dock inte ett sådant vederlag som inte har kommit boet till godo, om den som lämnade vederlaget hade eller borde ha haft kännedom om att gäldenärens avsikt var att undanhålla borgenärerna detta.
Finns den egendom som skall återbäras enligt första eller andra stycket inte i behåll, skall ersättning för dess värde utges. Är återbäring av viss egendom förenad med särskild olägenhet för den förpliktade, kan det medges honom att utge ersättning i egendomens ställe.
15 §
Den som är skyldig att återbära egendom skall även utge den avkastning som belöper på tiden efter det att återvinning påkallades.
Utgörs egendomen av ett penningbelopp eller skall ersättning utges för egendomens värde, utgår ränta enligt 5 § räntelagen (1975:635) till och med den dag då skyldighet att återbära beloppet eller utge ersättningen inträder och enligt 6 § räntelagen för tiden därefter.
Skall någon återbära egendom vid återvinning enligt 5 §, kan han förklaras skyldig att utge även avkastning som belöper på tiden från det att han mottog egendomen till dess att återvinning påkallades. Ränta för sådan tid beräknas enligt 5 § räntelagen.
Den som har lagt ned nödvändig eller nyttig kostnad på egendom som återbärs har rätt till ersättning för denna, om det inte finns särskilda skäl mot det.
Återvinns en säkerhet som grundas på inteckning, skall inteckningshandlingen återställas eller, om den behövs som bevis för fordringen, tillhandahållas för utbyte eller dödning av inteckningen. Kan det inte ske, skall ersättning utges.
16 §
Har tredje man ställt egendom som säkerhet för en förpliktelse av gäldenären och återfått säkerheten sedan gäldenären har fullgjort förpliktelsen, är den som har återställt säkerheten inte skyldig att vid återvinning återbära mer än vad som överstiger säkerhetens värde, om han inte kan återfå denna och inte heller, när han återställde säkerheten, kände till eller borde ha känt till gäldenärens insolvens.
Tredje man är skyldig att till borgenären eller, om konkursboet begär det, direkt till boet på nytt utge säkerheten eller ersätta dess värde under samma förutsättningar som skulle ha gällt för återvinning av fullgörelsen, om den i stället hade skett till honom.
Första och andra styckena tillämpas också när tredje man har ingått borgen för gäldenärens förpliktelse och gäldenären har fullgjort förpliktelsen.
17 §
Skyldighet för någon annan än konkursboet att enligt 14, 15 eller 16 § utge egendom eller ersättning, återställa eller tillhandahålla en inteckningshandling eller på nytt ställa säkerhet eller borgen kan jämkas, om det finns synnerliga skäl.
18 §
Om egendom som kan återvinnas har överlåtits till annan, har konkursboet samma rätt till återvinning mot denne, om han kände till eller borde ha känt till de omständigheter som grundar denna rätt.
Talan om återvinning m. m.
19 §
Förvaltaren får påkalla återvinning
1. genom att väcka talan vid allmän domstol,
2. genom att göra anmärkning mot bevakning eller i samband med utdelningsförfarandet bestrida yrkande i annan ordning om betalnings- eller förmånsrätt i konkursen eller
3. genom att göra invändning mot annat yrkande som i rättegång framställs mot konkursboet.
Om förvaltaren inte vill påkalla återvinning och inte heller ingår förlikning i saken, får en borgenär påkalla återvinning genom att väcka talan vid allmän domstol.
För återgång av förmånsrätt som har vunnits genom utmätning behövs inte någon särskild åtgärd.
Lag (1994:481)
.
20 §
/Upphör att gälla U:2026-07-01/
Talan vid allmän domstol om återvinning får väckas inom ett år från dagen för konkursbeslutet. Talan får även väckas inom sex månader från det att anledning därtill blev känd för konkursboet. Har gäldenären avhänt sig fast egendom eller är det fråga om återgång av en bodelning, får talan även väckas inom sex månader från den dag då lagfart söktes eller bodelningshandlingen gavs in till rätten.
En borgenär som för talan svarar för rättegångskostnaden men har rätt att få ersättning för denna av boet, i den mån kostnaden täcks av vad som har kommit boet till godo genom rättegången.
20 §
/Träder i kraft I:2026-07-01/
En talan om återvinning enligt 19 § första stycket 1  eller andra stycket ska väckas genom stämning vid den  tingsrätt som har beslutat om konkursen.
En talan om återvinning får väckas inom ett år från dagen för  konkursbeslutet. Talan får även väckas inom sex månader från  det att anledningen till talan blev känd för konkursboet. Om  gäldenären har avhänt sig fast egendom eller om det är fråga  om återgång av en bodelning, får talan även väckas inom sex  månader från den dag då lagfart söktes eller  bodelningshandlingen gavs in till rätten.
En borgenär som för talan ansvarar för rättegångskostnaden men  har rätt att få ersättning för denna av boet, i den  utsträckning kostnaden täcks av vad som har tillförts boet  genom rättegången.
Lag (2025:796)
.
21 §
Den som med anledning av återvinning får en fordran i konkursen behöver inte bevaka fordringen. Om utdelning har ägt rum, är han vid återbäring till boet berättigad att avräkna vad som borde ha tillkommit honom som utdelning enligt tidigare utdelningsförslag, om fordringen då hade varit känd. Vid senare utdelning skall utdelning beräknas för vad som kan återstå av en sådan fordran.
5 kap. Fordringar i konkurs
Fordringar som kan göras gällande
1 §
I konkurs får endast en fordran som har uppkommit innan konkursbeslutet meddelades göras gällande, om inte något annat följer av 3 kap. 2 § eller bestämmelser i annan lag.
En fordran får göras gällande i konkurs även om den är beroende av villkor eller inte är förfallen till betalning.
Lag (2000:504)
.
2 §
I konkurs får inte fordran på lön, arvode eller pension göras gällande i den mån fordringen uppenbart överstiger vad som kan anses skäligt med hänsyn till gjord arbetsinsats, verksamhetens lönsamhet och omständigheterna i övrigt.
Den som enligt 4 kap. 3 § skall anses som närstående till gäldenären får inte göra gällande sådan fordran i vidare mån än som kan anses skäligt med hänsyn till vad som angetts i första stycket och inte i något fall för längre tid tillbaka än ett år innan konkursansökningen kom in till tingsrätten.
3 §
En fordran på pension får i konkurs inte göras gällande till den del den betalas av en pensionsstiftelse.
Fordringar med solidariskt betalningsansvar
4 §
Har flera utfäst eller på något annat sätt ådragit sig solidariskt betalningsansvar och är skulden delvis betald, skall utdelning för borgenärens återstående fordran i en solidariskt ansvarig gäldenärs konkurs beräknas på fordringens belopp utan avdrag för avbetalning som en medgäldenär har gjort,
1. om avbetalningen har skett genom ackord, konkurs eller annan fördelning av en insolvent medgäldenärs bo,
2. om den har skett senare än tre månader före den i 4 kap. 2 § angivna fristdagen eller
3. om och i den mån avbetalningen har medfört rätt för medgäldenären att söka tillbaka beloppet av konkursgäldenären (regressrätt).
Har konkursgäldenären infriat en medgäldenärs regressfordran och äger återvinning därav inte rum, skall dock avdrag göras.
Om utdelningen överstiger borgenärens återstående fordran, skall överskottet fördelas enligt vad som följer av gäldenärernas inbördes ansvarighet för fordringen.
Hur utdelning för en fordran hos ett handelsbolag beräknas i en bolagsmans konkurs är föreskrivet i 2 kap. 20 § lagen (1980:1102) om handelsbolag och enkla bolag.
5 §
När avbetalning har skett på en fordran för vilken flera är solidariskt ansvariga och utdelning till borgenären enligt 4 § skall beräknas på ett högre belopp än den återstående fordringen, skall utdelningen beräknas gemensamt för borgenären och en medgäldenär som har en regressfordran. Borgenären har företräde till betalning framför medgäldenären. Om flera medgäldenärer har rätt till betalning av det som återstår sedan borgenären har fått sitt, skall överskottet fördelas mellan dem enligt vad som följer av gäldenärernas inbördes ansvarighet för fordringen.
Första stycket gäller i tillämpliga delar även när en medgäldenär gör gällande en regressfordran med anledning av vad han senare kan komma att betala utöver vad som bör belöpa på honom.
6 §
Om en borgenär uppbär utdelning i fall då konkursgäldenären har ställt säkerhet i sin egendom för en regressfordran som en solidariskt ansvarig medgäldenär kan få mot honom, minskas medgäldenärens rätt att utnyttja säkerheten med utdelningens belopp, i den mån utdelningen har beräknats på belopp som svarar mot säkerhetens värde.
Första stycket tillämpas också när konkursgäldenären har en fordran hos medgäldenären som denne hade kunnat använda till kvittning.
7 §
Om en solidariskt ansvarig medgäldenär har betalt skulden senare än tre månader före den i 4 kap. 2 § angivna fristdagen, skall utdelning för den regressfordran som han därigenom har fått beräknas på samma belopp som skulle ha tillämpats i fråga om utdelning till borgenären om skulden inte hade betalts. Har någon annan solidariskt ansvarig medgäldenär en regressfordran med anledning av en tidigare avbetalning, skall dock utdelningen fördelas mellan medgäldenärerna enligt vad som följer av gäldenärernas inbördes ansvarighet för fordringen.
8 §
Om en solidariskt ansvarig gäldenär har försatts i konkurs och om den konkursen inte har avslutats innan en medgäldenär försätts i konkurs, har den förres konkursbo rätt till andel i överskott enligt 4 § tredje stycket även om regressfordringen inte har bevakats i medgäldenärens konkurs.
9 §
Vad som sägs i 4--8 §§ om solidariskt betalningsansvar tillämpas också i de fall där borgenären har fått pant eller annan säkerhet i tredje mans egendom.
Vissa fordringar som är beroende av villkor
10 §
Är en fordran beroende av ett villkor som innebär att borgenären inte har rätt att utfå fordringsbeloppet om inte viss omständighet inträffar, skall utdelning för fordringen inte beräknas i ett utdelningsförslag, om det saknas anledning att anta att villkoret kommer att uppfyllas.
Beräkning av ränta på fordringar under konkurs m. m.
11 §
För en fordran som är förenad med förmånsrätt och som löper med ränta skall ränta beräknas till den dag då utdelningsförslaget upprättas eller, om medlen betalas ut i förskott, dagen för utbetalningen.
Om en fordran som är förenad med förmånsrätt men som inte löper med ränta hade kunnat göras räntebärande genom delgivning av stämning eller av ansökan om betalningsföreläggande, skall ränta för den beräknas enligt 5
§ räntelagen (1975:635) från dagen för konkursbeslutet, om fordringen då var förfallen till betalning och annars från den senare dag då fordringen förfaller till betalning. Räntan skall beräknas till dag som avses i första stycket.
För fordringar utan förmånsrätt beräknas från dagen för konkursbeslutet ränta mellan borgenärerna endast om boet räcker till betalning av mer än beloppet av alla fordringar i konkursen utan förmånsrätt, i förekommande fall inberäknat vid konkursbeslutet upplupen ränta. Räntan bestäms med tillämpning av första och andra styckena.
Lag (1991:857)
.
12 §
För en fordran som inte löper med ränta före förfallodagen skall utdelning beräknas endast på det belopp som efter fem procents årlig ränta utgör fordringens värde nedan angiven dag, om fordringen då inte var förfallen, nämligen
1. om fordringen utgår fullt eller med förmånsrätt, den dag då utdelningsförslaget upprättas,
2. om fordringen inte är förenad med förmånsrätt och inte utgår fullt, dagen för konkursbeslutet.
Betalas medel ut i förskott till borgenären för en fordran som avses i första stycket 1 och var fordringen då inte förfallen, skall utdelningen i stället beräknas efter fordringens värde på betalningsdagen.
Värdering av vissa fordringar
13 §
En fordran avseende en förmån som inte utgår i pengar skall vid utdelning uppskattas till skäligt belopp.
En fordran på pension som inte är förfallen till betalning den dag då utdelningsförslaget upprättas skall uppskattas till det belopp som motsvarar upplupen del av pensionsutfästelsen den dagen. Uppskattningen sker med ledning av 2 och 3 §§ lagen (1967:531) om tryggande av pensionsutfästelse m. m. En fordran på ränta eller annan förmån som skall utgå under någons livstid och som inte är förfallen till betalning den dag då utdelningsförslaget upprättades skall uppskattas med ledning av 3 § angivna lag.
En fordran i utländskt myntslag skall beräknas efter den kurs som gäller den dag då utdelningsförslaget upprättas. Betalas medel ut i förskott till borgenären, sker beräkningen efter kursen på betalningsdagen.
14 §
Om en gäldenär som i en konkurs har fått ackord återigen  blir försatt i konkurs innan ackordet har fullgjorts, har en  borgenär vars fordran har satts ned genom ackordet rätt till  utdelning för fordringens hela ursprungliga belopp med avdrag  för vad borgenären redan har fått. Utdelningen får dock inte  vara större än vad borgenären har rätt till enligt ackordet.
Första stycket tillämpas också när gäldenären har fått en  skulduppgörelse i en under företagsrekonstruktion fastställd  rekonstruktionsplan.
Lag (2022:979)
.
Kvittning i konkurs
15 §
En fordran hos gäldenären som får göras gällande i konkursen kan av borgenären användas till kvittning mot en fordran som gäldenären hade mot honom när konkursbeslutet meddelades. Detta gäller dock inte om kvittning var utesluten utom konkurs på grund av fordringarnas beskaffenhet.
Är en fordran beroende av ett villkor som innebär att borgenären har rätt att få ut fordringsbeloppet endast om viss omständighet inträffar, skall borgenären fullgöra sin förpliktelse trots att han annars hade haft rätt att kvitta. Om han före den dag då utdelningsförslaget upprättas visar att villkoret har uppfyllts, har han emellertid rätt att återfå motsvarande belopp i den mån det inte överstiger vad han har att fordra.
Finns det anledning att anta att villkoret kommer att uppfyllas senare, skall ett för borgenären beräknat belopp avsättas när utdelningsförslaget upprättas.
16 §
En fordran mot gäldenären som har förvärvats genom en överlåtelse från tredje man senare än tre månader före den i 4 kap. 2 § angivna fristdagen får inte användas till kvittning mot en fordran som gäldenären hade när borgenären förvärvade sin fordran, om förvärvet inte med hänsyn till omständigheterna kan anses som ordinärt. En fordran mot gäldenären får inte heller användas till kvittning, om den har förvärvats genom sådan överlåtelse och borgenären då hade skälig anledning att anta att gäldenären var insolvent.
En borgenär som har satt sig i skuld till gäldenären under sådana omständigheter att det är att jämställa med en betalning med annat än sedvanliga betalningsmedel får inte kvitta i den mån en sådan betalning hade kunnat bli föremål för återvinning.
Lag (2005:196)
.
17 §
En fordran på ersättning som tillkommer en borgensman eller någon annan med anledning av en förpliktelse som han har infriat
(regressfordran) anses vid tillämpningen av 15 och 16 §§ ha förvärvats när hans förpliktelse grundades.
Även om bevakningsförfarande äger rum i konkursen, behöver en borgenär som har rätt att kvitta inte bevaka sin fordran i den mån den täcks av gäldenärens fordran. När kvittning inte får ske, får borgenären trots det på sin skuld avräkna vad som borde ha tillkommit honom som utdelning i konkursen, om hans fordran intill skuldbeloppet hade bevakats i rätt tid.
Överlåter boet en fordran så att en borgenär därigenom förlorar rätten till kvittning, skall boet gottgöra borgenären för detta.
Ett konkursbos ansvar för lönefordringar
18 §
Om en arbetstagare fortsätter att fullgöra sina åtaganden enligt anställningsavtalet, ansvarar konkursboet för arbetstagarens fordran på lön eller annan ersättning för arbete som belöper på tid efter en månad från konkursbeslutet.
Lag (2003:538)
.
/Kapitelrubriken upphör att gälla U:2026-07-01
6 kap. Gäldenärens skyldigheter m.m.
/Kapitelrubriken träder i kraft I:2026-07-01
6 kap. Gäldenärens skyldigheter under boutredningen
Förbud mot näringsverksamhet under konkurs
1 §
En gäldenär som är en fysisk person får inte under  konkursen driva näringsverksamhet som medför  bokföringsskyldighet enligt bokföringslagen (1999:1078).  Förbudet omfattar inte verksamhet som innebär utövning av  rättighet som avses i
- 2 kap. 1 § regeringsformen,
- 1 kap. 1 §, 4 kap. 1 §, 6 kap. 1 § eller 13 kap. 1 §  tryckfrihetsförordningen, eller
- 1 kap. 1 §, 3 kap. 1, 3, 4 eller 10 § eller 11 kap. 2 §  yttrandefrihetsgrundlagen.
Förbudet omfattar inte heller jordbruksverksamhet.
Bestämmelser om näringsförbud efter särskild prövning finns i  lagen (2014:836) om näringsförbud.
Lag (2018:1911)
.
/Rubriken upphör att gälla U:2026-07-01/
Upplysnings- och närvaroplikt under konkurs
/Rubriken träder i kraft I:2026-07-01/
Upplysnings- och närvaroplikt under boutredningen
2 §
/Upphör att gälla U:2026-07-01/
Gäldenären skall ge rätten, tillsynsmyndigheten, förvaltare och granskningsmän de upplysningar av betydelse för konkursutredningen som de begär. Upplysningsskyldigheten omfattar även egendom, som inte ingår i boet på grund av att den finns utomlands.
Gäldenären skall på begäran av förvaltaren närvara vid bouppteckningsförrättningen. Är gäldenären en juridisk person och finns det flera ställföreträdare, gäller denna skyldighet dock inte för en sådan ställföreträdare vars närvaro förvaltaren anser sakna betydelse för boutredningen.
Vid förlikningssammanträde och sammanträde för prövning av ackordsförslag skall gäldenären närvara, om han inte har laga förfall eller rätten medger att han uteblir. Att gäldenären uteblir från ett sammanträde hindrar inte att de ärenden som skall förekomma på sammanträdet handläggs.
Lag (1995:793)
.
2 §
/Träder i kraft I:2026-07-01/
Gäldenären ska ge rätten, tillsynsmyndigheten, förvaltare  och granskare de upplysningar av betydelse för  konkursutredningen som de begär. Upplysningsskyldigheten  omfattar även egendom som inte ingår i boet på grund av att  den finns utomlands.
Gäldenären ska på begäran av förvaltaren närvara vid boupp-
teckningsförrättningen. Om gäldenären är en juridisk person  och det finns flera ställföreträdare, gäller denna skyldighet  dock inte för en sådan ställföreträdare vars närvaro  förvaltaren anser sakna betydelse för boutredningen.
Lag (2025:796)
.
Bekräftelse av bouppteckningen och edgång
2 a §
Gäldenären ska lämna en bouppteckningsbekräftelse inför  förvaltaren.
Gäldenären ska göra de tillägg till och ändringar i  bouppteckningen som han eller hon anser behövs. Gäldenären ska  därefter med sin underskrift på heder och samvete bekräfta att  bouppteckningens uppgifter om tillgångar, skulder och  räkenskapsinformation med gjorda tillägg och ändringar är  riktiga och att det enligt hans eller hennes vetskap inte  oriktigt har utelämnats eller tagits upp någon tillgång eller  skuld.
För en underskrift enligt andra stycket tillämpas 2 kap. 2 §.
Lag (2021:538)
.
2 b §
Gäldenärens bekräftelse enligt 2 a § ska lämnas vid ett  bouppteckningssammanträde. Förvaltaren ska hålla sammanträdet  senast två månader efter konkursbeslutet, om det inte är  nödvändigt att det hålls senare.
Förvaltaren ska till bouppteckningssammanträdet kalla  gäldenären, tillsynsmyndigheten och i förekommande fall den  borgenär som har gjort konkursansökan.
Lag (2021:538)
.
3 §
/Upphör att gälla U:2026-07-01/
På begäran av förvaltaren ska gäldenären avlägga  bouppteckningsed inför rätten i stället för att lämna en  bekräftelse enligt 2 a §.
Eden ska avläggas vid ett edgångssammanträde. Rätten ska hålla  sammanträdet så snart som möjligt. Gäldenären, förvaltaren,  tillsynsmyndigheten och i förekommande fall den borgenär som  har gjort konkursansökan ska kallas till sammanträdet.
Gäldenären ska vid edgångssammanträdet göra de tillägg till  och ändringar i bouppteckningen som han eller hon anser behövs  och under ed intyga att bouppteckningens uppgifter om  tillgångar, skulder och räkenskapsinformation med gjorda  tillägg och ändringar är riktiga och att det enligt hans eller  hennes vetskap inte oriktigt har utelämnats eller tagits upp  någon tillgång eller skuld.
Lag (2021:538)
.
3 §
/Träder i kraft I:2026-07-01/
På ansökan av förvaltaren ska gäldenären avlägga  bouppteckningsed inför rätten i stället för att lämna en  bekräftelse enligt 2 a §. Till ansökan ska bouppteckningen  bifogas.
Eden ska avläggas vid ett edgångssammanträde. Rätten ska hålla  sammanträdet så snart som möjligt. Gäldenären, förvaltaren,  tillsynsmyndigheten och i förekommande fall den borgenär som  har gjort konkursansökan ska kallas till sammanträdet.
Gäldenären ska vid edgångssammanträdet göra de tillägg till  och ändringar i bouppteckningen som han eller hon anser behövs  och under ed intyga att bouppteckningens uppgifter om  tillgångar, skulder och räkenskapsinformation med gjorda  tillägg och ändringar är riktiga och att det enligt hans eller  hennes vetskap inte oriktigt har utelämnats eller tagits upp  någon tillgång eller skuld.
Lag (2025:796)
.
4 §
Om gäldenären är en juridisk person och det finns flera  ställföreträdare, gäller skyldigheterna enligt 2 a och 3 §§  inte för en sådan ställföreträdare vars närvaro förvaltaren  anser sakna betydelse för boutredningen.
Om en förmyndare för gäldenären ska bekräfta bouppteckningen  eller avlägga bouppteckningsed, är även gäldenären, om han  eller hon har fyllt 15 år, skyldig att på förvaltarens begäran  göra det. Detta gäller dock inte om det finns särskilda  omständigheter som gör att det saknas anledning till  bekräftelse eller edgång.
Lag (2021:538)
.
5 §
/Upphör att gälla U:2026-07-01/
Någon annan än gäldenären ska vid ett sammanträde lämna en  bekräftelse enligt 2 a § eller bekräfta en viss uppgift i  bouppteckningen, om det kan antas vara av betydelse för  boutredningen. Till sammanträdet ska förvaltaren kalla den som  ska lämna bekräftelsen, tillsynsmyndigheten och i förekommande  fall den som har begärt bekräftelsen.
På begäran av förvaltaren ska någon annan än gäldenären,  i stället för att lämna en bekräftelse enligt första stycket,  vid ett sammanträde inför rätten avlägga bouppteckningsed  enligt 3 § eller beediga en viss uppgift i bouppteckningen, om  det kan antas vara av betydelse för boutredningen. Rätten ska  hålla sammanträdet så snart som möjligt. Till sammanträdet ska  rätten kalla förvaltaren och de som anges i första stycket  andra meningen.
Med undantag för den som är närstående till gäldenären gäller  första och andra styckena inte den som avses i 36 kap. 5 §  rättegångsbalken, när det gäller en uppgift som han eller hon  inte får höras om som vittne.
Om förvaltaren avslår en begäran om att någon annan än  gäldenären ska lämna en bekräftelse enligt första stycket, får  den som framställt begäran hänskjuta frågan till rättens  prövning.
Lag (2021:538)
.
5 §
/Träder i kraft I:2026-07-01/
Någon annan än gäldenären ska vid ett sammanträde lämna en  bekräftelse enligt 2 a § eller bekräfta en viss uppgift i  bouppteckningen, om det kan antas vara av betydelse för  boutredningen. Till sammanträdet ska förvaltaren kalla den som  ska lämna bekräftelsen, tillsynsmyndigheten och i förekommande  fall den som har begärt bekräftelsen.
På ansökan av förvaltaren ska någon annan än gäldenären, i  stället för att lämna en bekräftelse enligt första stycket,  vid ett sammanträde inför rätten avlägga bouppteckningsed  enligt 3 § eller beediga en viss uppgift i bouppteckningen, om  det kan antas vara av betydelse för boutredningen. Rätten ska  hålla sammanträdet så snart som möjligt. Till sammanträdet ska  rätten kalla förvaltaren och de som anges i första stycket.
Med undantag för den som är närstående till gäldenären gäller  första och andra styckena inte den som avses i 36 kap. 5 §  rättegångsbalken, när det gäller en uppgift som han eller hon  inte får höras om som vittne.
Lag (2025:796)
.
5 a §
/Upphör att gälla U:2026-07-01 genom
lag (2025:796)
./
Om det finns anledning till det får rätten besluta att  den som ska avlägga ed får göra det inför en annan tingsrätt.  Är den som ska avlägga ed sjuk, får eden avläggas där han  eller hon vistas.
Lag (2021:538)
.
5 b §
Det som någon annanstans än i detta kapitel är  föreskrivet om bekräftelse av bouppteckningen och om  bouppteckningssammanträde ska i förekommande fall tillämpas på  bouppteckningsed och edgångssammanträde.
Lag (2021:538)
.
Tvångsmedel m.m.
6 §
/Upphör att gälla U:2026-07-01/
Gäldenären får inte efter det att konkursbeslutet har  meddelats och innan han eller hon har bekräftat eller beedigat  bouppteckningen bege sig utomlands utan rättens medgivande. Om  det senare under konkursen finns skäl att befara att  gäldenären genom att lämna landet undandrar sig en skyldighet  som föreskrivs i denna lag, får gäldenären förbjudas att resa  utomlands. Om gäldenären byter vistelseort, ska gäldenären  meddela förvaltaren var han eller hon vistas.
Om det finns skäl att befara att gäldenären åsidosätter ett  förbud att resa utomlands, får gäldenären åläggas att lämna  ifrån sig sitt pass till tillsynsmyndigheten. Om gäldenären  inte har något pass, får det meddelas förbud att utfärda pass  för honom eller henne.
Om det finns skäl att befara att gäldenären genom att lämna  den ort där han eller hon är bosatt undandrar sig en  skyldighet som föreskrivs i denna lag, får gäldenären  förbjudas att lämna orten.
Lag (2021:538)
.
6 §
/Träder i kraft I:2026-07-01/
Gäldenären får inte utan medgivande resa utomlands efter  det att konkursbeslutet har meddelats och innan han eller hon  har bekräftat eller beedigat bouppteckningen.
Ett beslut i fråga om medgivande att resa utomlands meddelas  av förvaltaren på ansökan av gäldenären.
Lag (2025:796)
.
6 a §
/Träder i kraft I:2026-07-01/
Om det efter att gäldenären har bekräftat eller beedigat  bouppteckningen finns skäl att befara att gäldenären genom att  lämna landet undandrar sig en skyldighet som föreskrivs i  denna lag, får gäldenären förbjudas att resa utomlands.
Lag (2025:796)
.
6 b §
/Träder i kraft I:2026-07-01/
Om det finns skäl att befara att gäldenären åsidosätter  ett förbud att resa utomlands, får gäldenären åläggas att  lämna ifrån sig sitt pass till tillsynsmyndigheten. Om  gäldenären inte har något pass, får ett förbud att utfärda  pass för honom eller henne meddelas.
Lag (2025:796)
.
6 c §
/Träder i kraft I:2026-07-01/
Om det finns skäl att befara att gäldenären genom att  lämna den ort där han eller hon är bosatt undandrar sig en  skyldighet som föreskrivs i denna lag, får gäldenären  förbjudas att lämna orten.
Lag (2025:796)
.
6 d §
/Träder i kraft I:2026-07-01/
Om gäldenären byter vistelseort, ska gäldenären meddela  förvaltaren var han eller hon vistas.
Lag (2025:796)
.
7 §
/Upphör att gälla U:2026-07-01/
Ett beslut om reseförbud eller om åläggande för gäldenären att lämna ifrån sig sitt pass eller om förbud att utfärda pass meddelas av rätten på begäran av förvaltaren eller tillsynsmyndigheten. När det inte längre finns skäl för ett sådant beslut, skall beslutet omedelbart hävas.
Innan rätten meddelar beslut i en fråga som avses i denna paragraf, skall rätten ge gäldenären, förvaltaren och tillsynsmyndigheten tillfälle att yttra sig, om det lämpligen kan ske och det inte är utan betydelse.
Rätten får också hålla förhandling i frågan. Till en sådan förhandling skall tillsynsmyndigheten, förvaltaren och gäldenären kallas. Kallelsen till gäldenären bör delges.
Ett beslut om reseförbud eller skyldighet för gäldenären att lämna ifrån sig sitt pass skall delges gäldenären.
7 §
/Träder i kraft I:2026-07-01/
Ett beslut enligt 6 a-6 c §§ meddelas av rätten på ansökan  av förvaltaren. När det inte längre finns skäl för ett sådant  beslut, ska det omedelbart hävas.
Innan ett beslut meddelas, ska rätten ge gäldenären och  tillsynsmyndigheten tillfälle att yttra sig, om det lämpligen  kan ske och det inte är utan betydelse.
Ett beslut om reseförbud eller skyldighet för gäldenären att  lämna ifrån sig sitt pass ska delges gäldenären.
Lag (2025:796)
.
8 §
Har gäldenären med anledning av ett beslut enligt 2 kap. 12 § lämnat ifrån sig sitt pass, skall rätten omedelbart efter konkursbeslutet pröva om gäldenären skall återfå passet. Om det finns skäl att befara att gäldenären åsidosätter ett förbud att bege sig utomlands, har han inte rätt att återfå passet. En motsvarande omprövning skall ske, om förbud att utfärda pass har meddelats.
9 §
/Upphör att gälla U:2026-07-01/
Om gäldenären inte fullgör en skyldighet enligt 2-3, 5  eller 6 § eller överträder ett reseförbud enligt 6 §, får han  eller hon efter omständigheterna antingen hämtas eller häktas.  Detsamma gäller om det finns skäl att befara att gäldenären  inte kommer att fullgöra en sådan skyldighet eller kommer att  överträda ett sådant förbud.
Om någon annan än gäldenären inte fullgör en skyldighet enligt 
5 § att bekräfta eller beediga bouppteckningen eller en viss  uppgift i den, får han eller hon efter omständigheterna  föreläggas vite, hämtas eller häktas.
Häktning i de fall som avses i första och andra styckena får  ske endast om det finns synnerliga skäl för det. Om gäldenären  har överträtt ett reseförbud enligt 6 §, ska han eller hon  dock häktas om det inte är uppenbart att det är onödigt.
Kostnaden för hämtning eller häktning betalas av staten.
Lag (2021:538)
.
9 §
/Träder i kraft I:2026-07-01/
Om gäldenären inte fullgör en skyldighet enligt 2-4 eller 
6 b-6 d § eller överträder ett reseförbud enligt 6 eller 
6 a §, får han eller hon efter omständigheterna antingen  hämtas eller häktas. Detsamma gäller om det finns skäl att  befara att gäldenären inte kommer att fullgöra en sådan skyl-
dighet eller kommer att överträda ett sådant förbud.
Om någon annan än gäldenären inte fullgör en skyldighet enligt 
5 § att bekräfta eller beediga bouppteckningen eller en viss  uppgift i den, får han eller hon efter omständigheterna  föreläggas vite, hämtas eller häktas.
Häktning i de fall som avses i första och andra styckena får  ske endast om det finns synnerliga skäl för det. Om gäldenären  har överträtt ett reseförbud enligt 6 eller 6 a § ska han  eller hon dock häktas om det inte är uppenbart att det är  onödigt.
Kostnaden för hämtning eller häktning betalas av staten.
Lag (2025:796)
.
10 §
/Upphör att gälla U:2026-07-01/
Frågor om åtgärder enligt 9 § eller om utdömande av förelagt vite prövas av rätten på begäran av förvaltaren eller tillsynsmyndigheten.
Innan rätten beslutar i en fråga som avses i denna paragraf, skall rätten ge den som avses med åtgärden, förvaltaren och tillsynsmyndigheten tillfälle att yttra sig, om det lämpligen kan ske och det inte är utan betydelse.
Begärs någon häktad, skall rätten på yrkande förordna biträde åt honom, om det inte är uppenbart att sådant inte behövs. Biträdet har rätt till ersättning av staten för arbete, tidsspillan och utlägg. Rätten kan ålägga den som häktningsyrkandet riktas mot att såsom förlorande part helt eller delvis ersätta statens kostnader för biträdet. Ogillas häktningsyrkandet och beror detta på att sökanden inte har haft godtagbara skäl för yrkandet, skall sökanden ersätta statens kostnader för biträdet.
10 §
/Träder i kraft I:2026-07-01/
Frågor om åtgärder enligt 9 § eller om utdömande av  förelagt vite prövas av rätten på ansökan av förvaltaren.
Innan rätten meddelar sitt beslut, ska den som avses med  åtgärden och tillsynsmyndigheten ges tillfälle att yttra sig,  om det lämpligen kan ske och det inte är utan betydelse.
Om någon begärs häktad ska rätten på yrkande förordna ett  biträde åt honom eller henne, om det inte är uppenbart att ett  sådant inte behövs. Biträdet har rätt till ersättning av  staten för arbete, tidsspillan och utlägg. Rätten får besluta  att den som häktningsyrkandet riktas mot såsom förlorande part  helt eller delvis ska ersätta statens kostnader för biträdet.  Om häktningsyrkandet avslås och detta beror på att förvaltaren  inte har haft godtagbara skäl för yrkandet, ska han eller hon  ersätta statens kostnader för biträdet.
Lag (2025:796)
.
11 §*
/Upphör att gälla U:2026-07-01/
Rätten får hålla förhandling för att pröva en fråga som avses i 10
§. Har häktning begärts, skall förhandling hållas, om det inte är fara i dröjsmål.
Till förhandlingen skall tillsynsmyndigheten, förvaltaren och, om möjligt, den som avses med åtgärden kallas. Den sistnämndes kallelse skall delges. Han får hämtas till förhandlingen, om det finns skäl till det. Har han kallats till förhandlingen eller kan det antas att han har avvikit eller på annat sätt håller sig undan, hindrar hans utevaro inte att yrkandet prövas.
Har rätten beslutat om häktning av någon som inte var närvarande vid rätten, skall, så snart beslutet har verkställts, anmälan om detta göras hos rätten. När en sådan anmälan har gjorts, skall förhandling i häktningsfrågan hållas snarast och senast fyra dagar efter det att häktningsbeslutet verkställdes.
Rätten skall med högst två veckors mellanrum hålla förhandling för att pröva om den som är intagen i häkte fortfarande skall vara häktad. Finns det inte längre skäl för häktning, skall rätten omedelbart förordna att den häktade skall friges. Ingen får under konkursen hållas häktad längre tid än tre månader.
11 §
/Träder i kraft I:2026-07-01/
Rätten får hålla förhandling för att pröva en fråga som  avses i 7 eller 10 §. Om häktning har begärts ska förhandling  hållas, om det inte är fara i dröjsmål.
Till förhandlingen ska tillsynsmyndigheten, förvaltaren och,  om möjligt, den som avses med åtgärden kallas. Den sistnämndes  kallelse ska delges. Han eller hon får hämtas till  förhandlingen, om det finns skäl för det. Om den som avses med  åtgärden har kallats till förhandlingen eller det kan antas  att han eller hon har avvikit eller håller sig undan på något  annat sätt, får yrkandet prövas även om han eller hon uteblir  från förhandlingen.
Om rätten har beslutat om häktning av någon som inte var  närvarande vid rätten, ska, så snart beslutet har verkställts,  anmälan om detta göras hos rätten. När en sådan anmälan har  gjorts ska en förhandling i häktningsfrågan hållas snarast och  senast fyra dagar efter det att häktningsbeslutet verk-
ställdes.
Rätten ska med högst två veckors mellanrum hålla förhandling  för att pröva om den som är häktad fortfarande ska vara det.  Om det inte längre finns skäl för häktning, ska rätten  omedelbart besluta att den häktade ska friges. Ingen får under  konkursen hållas häktad längre tid än tre månader.
Lag (2025:796)
.
12 §
Om någon är häktad med stöd av 2 kap. 12 §, skall rätten i samband med konkursbeslutet pröva om denne fortfarande skall vara häktad.
Föreligger skäl till häktning enligt 9 §, skall häktningen bestå. Vid tillämpning av 11 § fjärde stycket inräknas även tid under vilken gäldenären hållits häktad med stöd av 2 kap. 12 §.
13 §
Om gäldenären är en juridisk person, tillämpas 2 § första stycket, 6--8 §§ samt 9 § första, tredje och fjärde styckena även på en styrelseledamot, en verkställande direktör, en bolagsman och en likvidator som har avgått eller entledigats senare än ett år före den dag då konkursansökningen kom in till tingsrätten.
Ersättning för inställelse
14 §
/Upphör att gälla U:2026-07-01/
Om gäldenären är i behov av det, har han eller hon vid en  inställelse till följd av 2-5 a §§ rätt till skälig ersättning  av konkursboet för resa och uppehälle inom landet. Detta  gäller även för en sådan person som avses i 13 §.
Om någon annan än den som avses i 13 § ska inställa sig enligt 
5 § för att bekräfta eller beediga bouppteckningen eller en  viss uppgift i den, har han eller hon rätt till skälig  ersättning av konkursboet för sin inställelse.
Beslut om ersättning meddelas av rätten, om ersättningen avser  inställelse inför rätten. I andra fall beslutar förvaltaren om  ersättning. Förskott får beviljas på ersättningen. Ett beslut  enligt detta stycke gäller omedelbart, om inte något annat  förordnas.
Om förvaltaren vägrar ersättning eller förskott på ersättning  med begärt belopp enligt denna paragraf, får den som  framställt begäran hänskjuta fråga till rättens prövning.
Lag (2021:538)
.
14 §
/Träder i kraft I:2026-07-01/
Om gäldenären är i behov av det, har han eller hon vid en  inställelse till följd av 2-4 §§ rätt till skälig ersättning  av konkursboet för resa och uppehälle inom landet. Detta  gäller även för en sådan person som avses i 13 §.
Om någon annan än den som avses i 13 § ska inställa sig enligt 
5 § för att bekräfta eller beediga bouppteckningen eller en  viss uppgift i den, har han eller hon rätt till skälig  ersättning av konkursboet för sin inställelse.
Rätten beslutar om ersättning, om ersättningen avser  inställelse inför rätten. I andra fall beslutar förvaltaren om  ersättning. Förskott får beviljas på ersättningen.
Lag (2025:796)
.
7 kap. Förvaltning och tillsyn
Förvaltare
1 §
En förvaltare skall ha den särskilda insikt och erfarenhet som uppdraget kräver samt även i övrigt vara lämplig för uppdraget.
Den som är anställd vid en domstol får inte vara förvaltare.
Den som står i ett sådant förhållande till gäldenären, en borgenär eller någon annan att det är ägnat att rubba förtroendet för hans opartiskhet i konkursen får inte vara förvaltare. Detsamma gäller om det i övrigt finns någon omständighet som medför att förtroendet för hans opartiskhet kan rubbas.
Förvaltaren skall omedelbart underrätta tillsynsmyndigheten om omständigheter som kan medföra jäv för honom.
Lag (1988:1371)
.
2 §
Förvaltare utses av rätten.
Rätten bestämmer också antalet förvaltare. Flera än en förvaltare får utses om det med hänsyn till boets omfattning och beskaffenhet är behövligt att förvaltningen delas eller att den handhas odelad av flera. Om en förvaltare är jävig men det med hänsyn till förhållandena i konkursen är olämpligt att entlediga honom, får rätten utse någon annan att sköta förvaltningen i den del förvaltaren är jävig.
Om boets förvaltning ska vara delad, ska en förvaltare utses för varje del av förvaltningen. Rätten bestämmer efter vilka grunder delningen ska ske.
Särskilda bestämmelser om att ett allmänt ombud ska delta i konkursförvaltningen finns i försäkringsrörelselagen
(2010:2043) och lagen (2004:297) om bank- och finansieringsrörelse.
Lag (2011:762)
.
3 §
/Upphör att gälla U:2026-07-01/
Innan rätten utser förvaltare eller fattar beslut om att flera förvaltare skall finnas, skall tillsynsmyndigheten höras.
Frågor om att utse flera förvaltare eller att dela förvaltningen mellan flera förvaltare tas upp på begäran av tillsynsmyndigheten, förvaltare, en granskningsman eller en borgenär. Tillsynsmyndigheten och förvaltaren skall höras. Rätten får, om det behövs, pröva frågan vid en förhandling.
Till förhandlingen skall tillsynsmyndigheten, förvaltaren och, om frågan har väckts av någon annan, denne kallas.
3 §
/Träder i kraft I:2026-07-01/
Innan rätten utser förvaltare ska tillsynsmyndigheten  höras.
En ansökan om att utse flera förvaltare eller att dela  förvaltningen mellan flera förvaltare får göras av  tillsynsmyndigheten, en förvaltare, en granskare eller en  borgenär. Tillsynsmyndigheten och förvaltaren ska höras.
Lag (2025:796)
.
4 §
Om flera förvaltare handhar förvaltningen odelad, får de endast gemensamt avhända boet någon rättighet eller vidta en åtgärd som kan medföra en förpliktelse för boet.
Finns det två förvaltare och kan de inte enas beträffande en åtgärd eller ett beslut som enligt denna lag ankommer på dem eller är förvaltarna flera än två och finns det inte majoritet för en viss mening, skall den mening gälla som tillsynsmyndigheten biträder.
/Rubriken upphör att gälla U:2026-07-01/
Entledigande av förvaltare m. m.
5 §
/Upphör att gälla U:2026-07-01/
Om en förvaltare begär att få avgå och visar skäl till det, skall rätten entlediga honom.
En förvaltare som inte är lämplig eller av någon annan orsak bör skiljas från uppdraget skall entledigas av rätten. Frågor om entledigande tas upp på begäran av tillsynsmyndigheten, en granskningsman, en borgenär eller gäldenären.
En förvaltare får inte entledigas utan att tillsynsmyndigheten har hörts.
Om någon annan än förvaltaren själv har begärt att förvaltaren skall entledigas, skall rätten, om det inte av särskilda skäl är onödigt, pröva frågan vid en förhandling. Till förhandlingen skall tillsynsmyndigheten, förvaltaren och, om frågan har väckts av någon annan, denne kallas. Om det är av särskilt intresse att borgenärerna hörs, skall de kallas till förhandlingen genom kungörelse.
Rätten får, om den finner skäl till det, i avvaktan på förhandlingen försätta en förvaltare ur tjänstgöring. Innan det sker skall tillsynsmyndigheten höras. Om en förvaltare försätts ur tjänstgöring, kan rätten utse någon annan att under tiden fullgöra hans åligganden.
/Rubriken träder i kraft I:2026-07-01/
Entledigande av förvaltare
5 §
/Träder i kraft I:2026-07-01/
Om en förvaltare ansöker om att få avgå och visar skäl för  det, ska rätten entlediga honom eller henne.
En förvaltare som inte är lämplig eller av någon annan orsak  bör skiljas från uppdraget ska entledigas av rätten. En  ansökan om entledigande får göras av tillsynsmyndigheten, en  granskare, en borgenär eller gäldenären.
En förvaltare får inte entledigas utan att tillsynsmyndigheten  har hörts. Om rätten håller sammanträde, ska  tillsynsmyndigheten kallas. Om det är av särskilt intresse att  borgenärerna hörs, ska de kallas till sammanträdet genom  kungörelse.
Rätten får besluta att en förvaltare ska skiljas från sitt  uppdrag för tiden till dess att ärendet om entledigande  avgörs, om det finns särskilda skäl. Innan rätten beslutar om  det ska tillsynsmyndigheten höras. Rätten får utse någon annan  att under tiden fullgöra förvaltarens uppgifter.
Lag (2025:796)
.
6 §
Om en förvaltare entledigas, skall rätten genast utse en ny förvaltare.
Första stycket gäller inte om det finns flera förvaltare och någon av dem entledigas samt rätten, efter att ha hört tillsynsmyndigheten, finner att det inte är nödvändigt att utse någon annan i den entledigades ställe.
/Rubriken upphör att gälla U:2026-07-01/
Rådgivare och förlikningsman
7 §
/Upphör att gälla U:2026-07-01 genom
lag (2025:796)
./
Om rätten av särskilda skäl finner det behövligt, får den, efter att ha hört tillsynsmyndigheten, uppdra åt en lämplig person att vara rådgivare åt förvaltaren vid förvaltningen av boet eller att som förlikningsman biträda rätten med utredning och förlikning i en tvistefråga som har uppkommit genom anmärkning mot en bevakning eller att fullgöra båda dessa uppgifter.
Den som är anställd vid en domstol får inte vara rådgivare eller förlikningsman.
När uppdraget är slutfört skall det genast anmälas till rätten. Samtidigt skall en redogörelse lämnas för det arbete som uppdraget har medfört.
Rätten skall återkalla uppdraget när anmälan har gjorts eller när det annars finns skäl till återkallelse.
Förvaltarens allmänna åligganden m. m.
8 §
Det åligger förvaltaren att ta till vara borgenärernas gemensamma rätt och bästa samt vidta alla de åtgärder som främjar en förmånlig och snabb avveckling av boet.
Första stycket hindrar inte att förvaltaren vid avvecklingen av boet beaktar vad som är ägnat att långsiktigt främja sysselsättningen, om det kan ske utan att borgenärernas rätt nämnvärt förringas.
9 §
/Upphör att gälla U:2026-07-01/
Förvaltaren är skyldig att på begäran lämna upplysningar om boet och dess förvaltning till rätten, borgenärer, granskningsmän, gäldenären eller tillsynsmyndigheten.
Förvaltaren är dock inte skyldig att lämna borgenärer, granskningsmän eller gäldenärer upplysningar om en anmälan enligt 16 § innan han avger slutredovisning.
Lag (2002:1125)
.
9 §
/Träder i kraft I:2026-07-01/
Förvaltaren är skyldig att på begäran lämna upplysningar  om boet och dess förvaltning till rätten, en borgenär, en  granskare, gäldenären eller tillsynsmyndigheten.
Trots första stycket är förvaltaren inte skyldig att lämna en  borgenär, en granskare eller gäldenären upplysningar om en  underrättelse enligt 16 § innan förvaltaren lämnar sin  slutredovisning.
Lag (2025:796)
.
10 §
/Upphör att gälla U:2026-07-01/
I viktigare frågor skall förvaltaren höra tillsynsmyndigheten och särskilt berörda borgenärer, om det inte föreligger hinder mot det.
Förvaltaren skall i sådana frågor höra även gäldenären, om det lämpligen kan ske.
10 §
/Träder i kraft I:2026-07-01/
Förvaltaren ska inhämta tillsynsmyndighetens synpunkter i  viktigare frågor och inför beslut i frågor som av någon  anledning är svårbedömda.
Förvaltaren ska i viktigare frågor ge särskilt berörda  borgenärer tillfälle att yttra sig, om det inte finns något  hinder mot det. Även gäldenären ska ges tillfälle att yttra  sig i sådana frågor, om det lämpligen kan ske.
Lag (2025:796)
.
11 §
Om förvaltaren finner det nödvändigt, får han anlita ett sakkunnigt biträde för viss förvaltningsåtgärd.
12 §
Förvaltaren ska snarast ta hand om gäldenärens bo med  dess räkenskapsinformation och annat material som rör boet.
Om gäldenären är bokföringsskyldig eller under det senaste  året före konkursansökan har varit det, ska förvaltaren i den  omhändertagna räkenskapsinformationen på lämpligt sätt ange  dagen för omhändertagandet.
Den som på uppdrag av gäldenären har upprättat  räkenskapsinformation om gäldenärens bo är skyldig att lämna  den till förvaltaren.
Lag (2021:538)
.
13 §
/Upphör att gälla U:2026-07-01/
Förvaltaren ska upprätta en bouppteckning. I den ska  boets tillgångar tas upp till noggrant uppskattade värden. I  bouppteckningen ska vidare boets skulder tas upp med uppgift  om varje borgenärs namn och adress. Bouppteckningen ska  dessutom innehålla en bedömning av om utdelning kan förväntas  i konkursen.
Om det finns anledning, ska bouppteckningen också innehålla  uppgift om egendom som inte ingår i boet på grund av att den  finns utomlands. Om gäldenären har uppgett att sådan egendom  saknas, ska bouppteckningen innehålla uppgift om detta.
I den utsträckning det behövs ska bouppteckningen också  innehålla en förteckning över boets räkenskapsinformation och  annat material som rör boet.
Förvaltaren ska ge in bouppteckningen till rätten och  tillsynsmyndigheten så snart som möjligt och senast en vecka  före bouppteckningssammanträdet.
Om ett bevakningsförfarande ska äga rum och det ännu inte har  getts in någon bouppteckning till rätten, ska förvaltaren så  snart som möjligt och senast en vecka från beslutet om  bevakningsförfarandet skicka en förteckning över borgenärerna  med uppgift om varje borgenärs adress till rätten och  tillsynsmyndigheten. I konkurs hos ett kreditinstitut ska till  bouppteckningen eller borgenärsförteckningen bifogas uppgift  om insättningsborgenärerna och deras fordringsbelopp med  upplupen ränta. Motsvarande gäller i ett värdepappersbolags  konkurs, om bolaget har tillstånd att ta emot insättningar på  konto. I ett livförsäkringsföretags eller ett  tjänstepensionsföretags konkurs ska det på motsvarande sätt  bifogas uppgift om försäkringstagarna och andra  ersättningsberättigade och om deras fordringar. I konkurs hos  ett försäkringsföretag som får meddela trafikförsäkring ska  det på motsvarande sätt bifogas uppgift om vilka som har  ingått ett avtal om trafikförsäkring och andra  ersättningsberättigade enligt sådana avtal och om deras  fordringar som grundas på ett sådant avtal.
Lag (2023:668)
.
13 §
/Träder i kraft I:2026-07-01/
Förvaltaren ska upprätta en bouppteckning. I den ska  boets tillgångar tas upp till noggrant uppskattade värden. I  bouppteckningen ska vidare boets skulder tas upp med uppgifter  om varje borgenär. Bouppteckningen ska dessutom innehålla en  bedömning av om utdelning kan förväntas i konkursen.
Om det finns anledning, ska bouppteckningen också innehålla en  uppgift om egendom som inte ingår i boet på grund av att den  finns utomlands. Om gäldenären har uppgett att sådan egendom  saknas, ska bouppteckningen innehålla en uppgift om detta.
I den utsträckning det behövs ska bouppteckningen också  innehålla en förteckning över boets räkenskapsinformation och  annat material som rör boet.
Lag (2025:796)
.
13 a §
/Träder i kraft I:2026-07-01/
Förvaltaren ska ge in bouppteckningen till  tillsynsmyndigheten så snart som möjligt och senast en vecka  före bouppteckningssammanträdet.
Lag (2025:796)
.
14 §
Förvaltaren får begära handräckning av  Kronofogdemyndigheten för att omhänderta eller annars få  tillgång till gäldenärens bo med dess räkenskapsinformation  och annat material som rör boet. Detsamma gäller sådan  räkenskapsinformation som avses i 12 § tredje stycket.
Vid handräckning gäller bestämmelserna i utsökningsbalken om  verkställighet av förpliktelser som inte avser  betalningsskyldighet, avhysning eller avlägsnande. Om  förvaltaren begär det, ska Kronofogdemyndigheten inte i förväg  underrätta den som åtgärden riktas mot.
Lag (2021:538)
.
14 a §
Har upphävts genom
lag (2021:791)
.
15 §
/Upphör att gälla U:2026-07-01/
Förvaltaren ska snarast upprätta en skriftlig  berättelse om boets tillstånd och om orsakerna till  gäldenärens obestånd, såvitt de har kunnat klarläggas, och om  möjligt ange vid vilken tidpunkt obeståndet kan antas ha  inträtt. Berättelsen ska vidare innehålla
1. en översikt över tillgångar och skulder av olika slag,
2. en uppgift om huruvida det har förekommit något sådant  förhållande som kan föranleda återvinning till konkursboet,
3. en uppgift om huruvida det finns skälig anledning att anta  att någon enligt aktiebolagslagen (2005:551) eller lagen 
(2018:672) om ekonomiska föreningar är skyldig att återlämna  olaglig vinstutdelning eller annan olaglig utbetalning eller  att enligt dessa lagar eller lagen (1980:1102) om  handelsbolag och enkla bolag utge skadestånd till ett  aktiebolag, en ekonomisk förening eller ett handelsbolag,
4. en uppgift i förekommande fall om vid vilken tidpunkt  skyldighet enligt 25 kap. 13 § aktiebolagslagen att upprätta  en kontrollbalansräkning kan antas ha inträtt, om denna  tidpunkt kan klarläggas, och
5. en uppgift om vilket bokföringssystem en gäldenär som är  eller under det senaste året före konkursansökan har varit  bokföringsskyldig har tillämpat och hur  bokföringsskyldigheten har fullgjorts.
Berättelsen ska snarast och senast sex månader från  konkursbeslutet skickas till rätten, tillsynsmyndigheten och  varje borgenär som begär det. När det finns särskilda  omständigheter får rätten medge anstånd med avlämnandet av  berättelsen. Har gäldenären varit bokföringsskyldig, ska den  av gäldenären senast uppgjorda balansräkningen bifogas  berättelsen.
Lag (2018:713)
.
15 §
/Träder i kraft I:2026-07-01/
Förvaltaren ska snarast upprätta en skriftlig berättelse 
(förvaltarberättelse) om boets tillstånd och om orsakerna till  gäldenärens obestånd, i den utsträckning de har kunnat  klarläggas. Om möjligt ska förvaltaren också ange vid vilken  tidpunkt obeståndet kan antas ha inträtt.
Förvaltarberättelsen ska vidare innehålla
1. en översikt över tillgångar och skulder av olika slag,
2. en uppgift om huruvida det har förekommit något sådant  förhållande som kan motivera återvinning till konkursboet,
3. en uppgift om huruvida det finns skälig anledning att anta  att någon enligt aktiebolagslagen (2005:551) eller lagen 
(2018:672) om ekonomiska föreningar är skyldig att återlämna  olaglig vinstutdelning eller annan olaglig utbetalning eller  att enligt dessa lagar eller lagen (1980:1102) om handelsbolag  och enkla bolag betala skadestånd till ett aktiebolag, en  ekonomisk förening eller ett handelsbolag,
4. i förekommande fall en uppgift om vid vilken tidpunkt  skyldighet enligt 25 kap. 13 § aktiebolagslagen att upprätta  en kontrollbalansräkning kan antas ha inträtt, om denna  tidpunkt kan klarläggas, och
5. en uppgift om vilket bokföringssystem en gäldenär som är  eller under det senaste året före konkursansökan har varit  bokföringsskyldig har tillämpat och hur bokföringsskyldigheten  har fullgjorts.
Lag (2025:796)
.
15 a §
/Träder i kraft I:2026-07-01/
Förvaltaren ska snarast och senast sex månader från  konkursbeslutet ge in förvaltarberättelsen till  tillsynsmyndigheten och låta varje borgenär som begär det få  del av den. Om gäldenären har varit bokföringsskyldig ska den  balansräkning som gäldenären senast har upprättat bifogas till  förvaltarberättelsen.
Tillsynsmyndigheten får på ansökan av förvaltaren bevilja  anstånd med att ge in förvaltarberättelsen, om det finns  särskilda skäl.
Lag (2025:796)
.
16 §
Om förvaltaren finner att gäldenären kan misstänkas för något brott som avses i 11 kap. brottsbalken, ska han omedelbart underrätta allmän åklagare om det och ange grunden för misstanken. Detsamma gäller om gäldenären har drivit näringsverksamhet och det under konkursförvaltningen kommer fram att gäldenären kan misstänkas för något annat brott av inte ringa beskaffenhet som har samband med verksamheten.
Kan det misstänkas att gäldenären eller, om denne är en juridisk person, någon sådan företrädare som avses i 3 §
lagen (2014:836) om näringsförbud har förfarit på ett sådant sätt att näringsförbud kan komma i fråga, ska förvaltaren omedelbart underrätta åklagaren om detta och ange grunden för misstanken.
Lag (2014:841)
.
16 a §
Förvaltaren skall till den myndighet som enligt 26 kap.
miljöbalken har att utöva tillsyn anmäla om han har anledning att anta att konkursgäldenären har lämnat kvar kemiska produkter, biotekniska organismer eller farligt avfall som behöver omhändertas. Detsamma gäller vid misstanke om mark-
eller vattenföroreningar.
Lag (1998:810)
.
17 §
Förvaltaren skall till sin slutredovisning bifoga en redogörelse för de åtgärder som han har vidtagit för att efterforska sådan brottslig gärning som avses i 16 § första stycket och sådant förfarande som avses i andra stycket samma paragraf samt resultatet av dessa efterforskningar.
Förvaltarens medelsförvaltning m.m.
18 §
Pengar som flyter in under förvaltningen av ett konkursbo skall snarast göras räntebärande genom insättning på boets räkning i bank eller kreditmarknadsföretag. Detta behöver dock inte ske i den mån medlen behövs till betalning av löpande utgifter.
Även sedan konkursen har avslutats skall förvaltaren ha boets medel insatta i bank eller kreditmarknadsföretag mot ränta till dess medlen betalas ut enligt 11 kap. Förvaltaren skall underrätta tillsynsmyndigheten om var medlen står inne.
Lag (2004:431)
.
19 §
Förvaltaren ska, oavsett vad som gäller i fråga om  bokföringsskyldighet för gäldenären, löpande bokföra in- och  utbetalningar, om inte god redovisningssed kräver att  bokföringen sker på något annat sätt.
Förvaltaren ska bevara räkenskapsinformationen under minst sju  år från utgången av det kalenderår då konkursen avslutades. I  övrigt tillämpas 7 kap. bokföringslagen (1999:1078).
Första stycket medför inte någon inskränkning i den  bokföringsskyldighet som kan vara särskilt föreskriven för att  möjliggöra kontroll över viss verksamhet.
När det gäller skyldighet att ta fram underlag för  deklarations- och uppgiftsskyldighet och för kontroll av  sådant underlag finns särskilda bestämmelser.
Lag (2021:538)
.
20 §
/Upphör att gälla U:2026-07-01/
Om konkursen inte är avslutad vid utgången av den sjätte  kalendermånaden efter konkursbeslutet, ska förvaltaren inom  en månad därefter till tillsynsmyndigheten ge in en berättelse 
(halvårsberättelse), där de åtgärder som har vidtagits och som  återstår att vidta för att avsluta konkursen ska anges.  Halvårsberättelsen ska innehålla uppgifter om in- och  utbetalningar under perioden eller en kronologisk och  systematisk sammanställning av boets affärshändelser. Om  pengar under någon del av denna period har varit insatta i ett  kreditinstitut, ska till berättelsen bifogas kontoutdrag från  institutet för hela perioden.
Senare under konkursen ska förvaltaren inom en månad från  utgången av varje sexmånadersperiod lämna en halvårsberättelse  för den senaste perioden. Halvårsberättelsen ska då även  innehålla upplysningar om orsakerna till att konkursen inte  har avslutats och en bedömning av när den kan avslutas.
Förvaltaren ska snarast skicka en kopia av halvårsberättelsen  till rätten.
Lag (2021:538)
.
20 §
/Träder i kraft I:2026-07-01/
Om konkursen inte är avslutad vid utgången av den sjätte  kalendermånaden efter konkursbeslutet, ska förvaltaren inom en  månad därefter till tillsynsmyndigheten ge in en berättelse 
(halvårsberättelse), där de åtgärder som har vidtagits och som  återstår att vidta för att avsluta konkursen ska anges.  Halvårsberättelsen ska innehålla uppgifter om in- och  utbetalningar under perioden eller en kronologisk och  systematisk sammanställning av boets affärshändelser. Om  pengar under någon del av denna period har varit insatta i ett  kreditinstitut, ska kontoutdrag från institutet för hela  perioden bifogas till halvårsberättelsen.
Senare under konkursen ska förvaltaren inom en månad från  utgången av varje sexmånadersperiod lämna en halvårsberättelse  för den senaste perioden. Halvårsberättelsen ska då även  innehålla upplysningar om orsakerna till att konkursen inte  har avslutats och en bedömning av när den kan avslutas.
Lag (2025:796)
.
21 §
/Upphör att gälla U:2026-07-01/
Också sedan konkursen har avslutats skall förvaltaren, så länge boets medel är insatta i bank eller kreditmarknadsföretag, inom en månad från utgången av varje kalenderår till tillsynsmyndigheten lämna sådana uppgifter som sägs i 20 § första stycket andra och tredje meningarna. När några medel inte längre finns att lyfta, skall förvaltaren anmäla det till myndigheten. Förvaltaren skall samtidigt redovisa i vad mån utbetalning av utdelningsmedel skett med stöd av 11 kap. 13 a §.
Lag (2004:431)
.
21 §
/Träder i kraft I:2026-07-01/
Om medel som tillhör boet har varit insatta i ett  kreditinstitut efter det att konkursen har avslutats, ska  förvaltaren anmäla till tillsynsmyndigheten när det inte  längre finns några medel att lyfta.
Om det vid utgången av ett kalenderår fortfarande finns  insatta medel, ska förvaltaren anmäla det till  tillsynsmyndigheten inom tre månader från utgången av året, om  inte en anmälan enligt första stycket gjorts dessförinnan.
I en anmälan enligt första eller andra stycket ska förvaltaren  redovisa sådana uppgifter och kontoutdrag som anges i 20 §  första stycket andra och tredje meningarna. Förvaltaren ska  även redovisa i vilken utsträckning utdelningsmedel har  betalats ut med stöd av 11 kap. 13 a §. Förvaltarens redo-
visning ska endast avse den period som inte omfattas av  tidigare lämnad redovisning.
Lag (2025:796)
.
22 §
När konkursen avslutas, ska förvaltaren till gäldenären  återställa räkenskapsinformation och annat material som rör  boet och som förvaltaren har tagit hand om eller, om det inte  är möjligt, bevara materialet. Materialet ska bevaras i  enlighet med vad som i varje särskilt fall gäller om  arkivering.
Lag (2021:538)
.
Redovisning av medel till tredje man
23 §
Särskilda bestämmelser finns om en kommittents rätt att, när gäldenären såsom kommissionär för kommittentens räkning i eget namn har ingått avtal, mot tredje man göra gällande fordringsrätt på grund av avtalet. Detsamma är fallet i fråga om en kommittents rätt till redovisning för sådana belopp som flutit in till kommissionärens konkursbo för sålt gods.
Om gäldenären i något annat fall före konkursbeslutet har sålt någon annans egendom, har den vars egendom sålts rätt att, om betalningen helt eller delvis flutit in till konkursboet efter konkursbeslutet, av förvaltaren få redovisning för vad som har flutit in. I den mån betalningen inte har erlagts av köparen har han dessutom rätt att själv göra fordringsrätten gällande gentemot köparen, om inte köparens rätt därigenom skulle åsidosättas.
Vad som har sagts nu om rätt att få redovisning av förvaltaren skall också gälla om det i något annat fall till konkursboet flyter in medel för vilka gäldenären skulle haft skyldighet att redovisa till annan.
24 §
Om gäldenären vid konkursbeslutet innehade redovisningsmedel som skall vara förbehållna någon annan, skall förvaltaren ta hand om medlen och sedan redovisa dem tillsammans med den ränta som har upplupit från dagen för konkursbeslutet. När det gäller att fastställa vad som sålunda skall tillkomma en redovisningsborgenär, dennes rätt i övrigt i konkursen samt skyldigheten att svara för kostnad med anledning av förfarandet, tillämpas vad som i denna lag sägs om borgenär som till säkerhet för sin fordran har panträtt. Ansvaret för sådan kostnad skall dock vila på redovisningsborgenären endast i den mån boet annars inte lämnar tillgång till betalning av kostnaden.
Tillsynen över förvaltningen
25 §
Kronofogdemyndigheten är tillsynsmyndighet.
Lag (2006:706)
.
26 §
I fråga om jäv mot en tjänsteman vid  tillsynsmyndigheten gäller utöver vad som följer av 16 §  förvaltningslagen (2017:900) att den som i allmänt mål har  tagit befattning med indrivning av en fordran som görs  gällande i konkursen inte får fullgöra någon tillsynsuppgift  i konkursen.
Lag (2018:792)
.
27 §
/Upphör att gälla U:2026-07-01/
Tillsynsmyndigheten skall övervaka att förvaltningen bedrivs på ett ändamålsenligt sätt i överensstämmelse med denna lag och andra författningar. Den skall då särskilt se till att avvecklingen av konkursen inte fördröjs i onödan. Myndigheten får, när den finner det lämpligt, inventera konkursboets kassa och övriga tillgångar samt begära redovisning av förvaltaren. Om särskilda omständigheter motiverar det, får myndigheten utse en eller flera revisorer för granskning av boets räkenskaper och förvaltningen i övrigt.
27 §
/Träder i kraft I:2026-07-01/
Tillsynsmyndigheten ska övervaka att förvaltningen  bedrivs på ett ändamålsenligt sätt i överensstämmelse med  denna lag och andra författningar. Myndigheten ska särskilt se  till att avvecklingen av konkursen inte tar längre tid än  nödvändigt.
Tillsynsmyndigheten får, när den anser att det är lämpligt,  inventera konkursboets kassa och övriga tillgångar och begära  redovisning av förvaltaren.
Tillsynsmyndigheten får, om särskilda omständigheter motiverar  det, utse en eller flera revisorer för granskning av boets  räkenskaper och förvaltningen i övrigt.
Lag (2025:796)
.
28 §
Tillsynsmyndigheten ska ha tillgång till boets  räkenskapsinformation och annat material som rör boet.
Tillsynsmyndigheten är skyldig att på begäran lämna  upplysningar om boet och dess förvaltning till rätten,  borgenärer, granskningsmän eller gäldenären.
Lag (2021:538)
.
29 §
/Upphör att gälla U:2026-07-01 genom
lag (2025:796)
./
Tillsynsmyndighetens beslut enligt denna lag får inte överklagas i andra fall än de som avses i 3 kap. 6 §.
Särskild granskning
30 §
/Upphör att gälla U:2026-07-01/
Om en borgenär begär det, ska rätten förordna en  granskningsman att med de befogenheter som anges i denna lag  övervaka förvaltningen på borgenärens vägnar. Till  granskningsman ska den som borgenären föreslår utses, om han  eller hon är lämplig.
Granskningsmannen ska ha tillgång till boets  räkenskapsinformation och annat material som rör boet.
Om borgenären begär det, ska även en ersättare för  granskningsmannen utses. Bestämmelserna om granskningsman  gäller även för ersättaren.
Rätten ska entlediga granskningsmannen om denne eller  borgenären begär det eller om granskningsmannen visar sig inte  vara lämplig.
Ersättningen till granskningsmannen ska betalas av borgenären.
Lag (2021:538)
.
30 §
/Träder i kraft I:2026-07-01/
På ansökan av en borgenär ska tillsynsmyndigheten  förordna en granskare att med de befogenheter som anges i  denna lag övervaka förvaltningen för borgenärens räkning. Till  granskare ska den som borgenären föreslår utses, om han eller  hon är lämplig.
Tillsynsmyndigheten ska ge förvaltaren tillfälle att yttra sig  över en ansökan enligt första stycket.
Granskaren ska ha tillgång till boets räkenskapsinformation  och annat material som rör boet.
Lag (2025:796)
.
31 §
/Träder i kraft I:2026-07-01/
Tillsynsmyndigheten ska entlediga granskaren, om denne  eller borgenären ansöker om det, eller om granskaren visar sig  inte vara lämplig.
Lag (2025:796)
.
32 §
/Träder i kraft I:2026-07-01/
Granskarens ersättning ska betalas av borgenären.
Lag (2025:796)
.
8 kap. Försäljning av egendom
Inledande bestämmelser
1 §
Boets egendom skall säljas så snart det lämpligen kan ske, om inte något annat följer av bestämmelserna i 2--5 §§, 6 § andra stycket, 8 §
andra stycket, 14 § samt 12 kap. 1 § tredje stycket.
2 §
Om gäldenären har drivit en rörelse, får förvaltaren, om  det lagligen kan ske, fortsätta rörelsen för konkursboets  räkning i den utsträckning det är ändamålsenligt. Detsamma  gäller om förvaltaren sedan rörelsen har lagts ned vill  återuppta den. Rörelsen får dock fortsättas längre tid än ett  år från konkursbeslutet endast om det finns särskilda skäl för  det.
Lag (2021:538)
.
3 §
Har gäldenären överklagat konkursbeslutet, får inte mot hans vilja någon egendom i boet säljas förrän hovrätten har prövat överklagandet.
Första stycket utgör inte hinder mot
1. sådan försäljning som föranleds av bestämmelserna i 3 kap. 7 och 8 §§ samt 2 och 10 §§ i detta kapitel,
2. försäljning av sådan lös egendom som är utsatt för förskämning eller snar förstörelse eller hastigt faller i värde eller kräver alltför kostsam vård,
3. försäljning i annat fall av lös egendom, i den mån medel annars skulle saknas till betalning av utgifter för boet.
Lag (1995:793)
.
4 §
Om gäldenären ger in ett ackordsförslag, får egendomen i boet inte säljas innan ackordsfrågan har avgjorts. Vad som nu har sagts utgör inte hinder mot en försäljning om
1. den är förenlig med ackordsförslaget,
2. den föranleds av skäl som sägs i 3 § andra stycket 1 och 2,
3. den behövs för ändamål som anges i 12 kap. 24 § eller
4. det finns andra särskilda skäl.
5 §
Om en inteckningshavare eller någon annan borgenär som för sin fordran har förmånsrätt i viss egendom yrkar att den egendomen skall säljas genom förvaltarens försorg och om hans rätt till betalning ur egendomen har lämnats obestridd eller fastställts genom ett lagakraftvunnet avgörande, får försäljning av egendomen inte uppskjutas.
Detta gäller dock inte i fråga om egendom som behövs för en rörelse under tid då denna fortsätts med stöd av 2 § och inte heller om förvaltaren anser att anstånd är nödvändigt för att förhindra att konkursboet tillfogas avsevärd förlust eller att genomförandet av ett ackord väsentligt försvåras samt anstånd inte är oskäligt mot borgenären.
Försäljning av fast egendom
6 §
Om fast egendom finns i boet, får förvaltaren begära att den säljs exekutivt. Egendomen får också säljas på annat sätt, om förvaltaren anser att det är fördelaktigare för boet. Om egendom säljs till konkursgäldenären eller någon denne sådan närstående person som anges i 4 kap. 3 § skall försäljningen ha föregåtts av ett offentligt anbudsförfarande, om särskilda skäl inte gör det obehövligt.
Har en exekutiv auktion hållits på fast egendom som hör till boet utan att någon försäljning har kommit till stånd, behöver förvaltaren inte vidta ytterligare åtgärder för egendomens försäljning. Har någon exekutiv auktion inte ägt rum men finns det anledning att anta att en sådan auktion inte kommer att leda till försäljning, behöver förvaltaren inte vidta någon åtgärd för att sälja egendomen, om samtycke till det har lämnats av de borgenärer som i konkursen kan göra gällande fordringar som skall utgå med särskild förmånsrätt ur egendomen.
Har en exekutiv auktion blivit utlyst på boets fasta egendom, skall förvaltaren före bevakningssammanträdet avlämna den behållning som under konkursen uppkommit av egendomen. Behållning som inte avlämnas före bevakningssammanträdet skall, om egendom säljs, avlämnas före tillträdesdagen och i annat fall innan utdelning sker i konkursen.
Vid försäljning under hand skall behållningen avlämnas före tillträdesdagen.
Förvaltaren skall även senast vid bevakningssammanträdet anmäla arvode, andra kostnader och sådana fordringar som kan göras gällande i konkursen och som bör beaktas vid försäljning av egendomen. När förvaltaren gör en anmälan på en borgenärs vägnar, skall han skriftligen underrätta denne om det.
Lag (1995:793)
.
Försäljning av lös egendom
7 §
/Upphör att gälla U:2026-07-01/
Försäljning av lös egendom som inte sker genom  fortsättande av gäldenärens rörelse ska ske på auktion eller  på annat sätt efter vad förvaltaren anser vara mest  fördelaktigt för boet. Om egendom säljs till konkursgäldenären  eller någon denne sådan närstående person som anges i 4 kap. 
3 § ska försäljningen ha föregåtts av ett offentligt anbuds-
förfarande, om särskilda skäl inte gör det obehövligt.
Lös egendom i vilken en borgenär har panträtt eller någon  annan särskild förmånsrätt får inte utan hans samtycke säljas  på annat sätt än på auktion, om hans rätt är beroende av  försäljningen. Även om samtycke inte lämnas, får egendomen  säljas på annat sätt än på auktion, om det är sannolikt att  högre pris uppnås därigenom och om tillsynsmyndigheten medger  det.
Samtycke enligt andra stycket krävs inte när förvaltaren  säljer finansiella instrument, upptagna till handel på en  reglerad marknad eller en motsvarande marknad utanför  Europeiska ekonomiska samarbetsområdet, eller valuta till  gällande marknadspris eller när det är fråga om försäljning av  lös egendom genom fortsättande av gäldenärens rörelse.
Särskilda bestämmelser om överlåtelse av försäkringsbestånd  finns i 14 kap. 16 § försäkringsrörelselagen (2010:2043) och 
11 kap. 26 § lagen (2019:742) om tjänstepensionsföretag.
Lag (2019:745)
.
7 §
/Träder i kraft I:2026-07-01/
Förvaltaren får sälja lös egendom genom att fortsätta  gäldenärens rörelse, på auktion eller på något annat sätt som  förvaltaren anser vara mest fördelaktigt för boet. Om egendom  säljs till gäldenären eller någon som är närstående till  gäldenären enligt 4 kap. 3 § ska försäljningen ha föregåtts av  ett offentligt anbudsförfarande, om inte särskilda skäl gör  att det inte behövs.
Lös egendom som en borgenär har panträtt eller någon annan  särskild förmånsrätt i får inte utan borgenärens samtycke  säljas på annat sätt än på auktion, om borgenärens rätt är  beroende av försäljningen. Egendomen får dock säljas på annat  sätt än på auktion även om samtycke inte lämnas, om det är  sannolikt att det leder till ett högre pris.
Samtycke enligt andra stycket krävs inte när förvaltaren  säljer
1. finansiella instrument som är upptagna till handel på en  reglerad marknad eller en motsvarande marknad utanför  Europeiska ekonomiska samarbetsområdet,
2. valuta till gällande marknadspris, eller
3. lös egendom genom fortsättande av gäldenärens rörelse.
Särskilda bestämmelser om överlåtelse av försäkringsbestånd  finns i 14 kap. 16 § försäkringsrörelselagen (2010:2043) och 
11 kap. 26 § lagen (2019:742) om tjänstepensionsföretag.
Lag (2025:796)
.
8 §
När ett fartyg som inte är infört i fartygsregistrets skeppsdel eller i motsvarande utländska register, ett luftfartyg som inte är registrerat, gods i fartyg eller gods i luftfartyg skall säljas, får förvaltaren, om egendomen finns inom landet, begära att den säljs exekutivt.
Uppkommer fråga om att sälja ett registrerat skepp, ett registrerat luftfartyg eller intecknade reservdelar till luftfartyg och finns egendomen inom landet, tillämpas 6 § första och andra styckena.
Skall gäldenärens rätt till andel i inteckning som belastar hans luftfartyg eller reservdelar till luftfartyg säljas, skall förvaltaren före försäljningen skaffa en särskild inteckningshandling på det belopp som tillkommer gäldenären, om det inte finns laga hinder mot det. Skall en inteckningshandling som innehas av gäldenären och för vilken han är personligen ansvarig säljas, är förvaltaren skyldig att, om inte gäldenären medger att handlingen får säljas med bibehållen ansvarighet, förse handlingen med en påskrift som befriar gäldenären från ansvarighet.
Något medgivande av gäldenären krävs dock inte, om denne har avvikit eller på något annat sätt håller sig undan.
Med fartyg likställs i denna lag ett fartyg under byggnad. Vad som sägs om fartygsregistrets skeppsdel skall då i stället gälla fartygsregistrets skeppsbyggnadsdel.
Lag (2001:383)
.
9 §
När lös egendom som tillhör gäldenären ska säljas  exekutivt under konkursen tillämpas 6 § fjärde stycket. I ett  sådant fall ska förvaltaren dessutom, om det behövs, i ärendet  föra talan för de borgenärer som har förmånsrätt enligt 10  eller 10 a § förmånsrättslagen (1970:979) och underrätta en  sådan borgenär om ett yrkande som förvaltaren framställer på  den borgenärens vägnar.
Lag (2021:538)
.
10 §
En borgenär som innehar lös egendom med handpanträtt får  själv ombesörja att egendomen säljs på auktion. En sådan  försäljning får dock inte utan förvaltarens samtycke ske  tidigare än fyra veckor efter bouppteckningssammanträdet.  Borgenären ska minst en vecka innan borgenären vidtar någon  åtgärd för att sälja egendomen ge förvaltaren tillfälle att  lösa in egendomen. Om det är fråga om ett fartyg eller gods i  fartyg eller i luftfartyg eller intecknade reservdelar till  luftfartyg, ska egendomen säljas exekutivt.
Finansiella instrument, valuta och sådant guld som har ställts  som säkerhet till en central motpart och som uppfyller kraven  i kommissionens delegerade förordning (EU) nr 153/2013 av den 
19 december 2012 om komplettering av Europaparlamentets och  rådets förordning (EU) nr 648/2012 med avseende på tekniska  tillsynsstandarder för krav på centrala motparter får  omedelbart säljas eller realiseras genom avräkning av en  borgenär som har egendomen som säkerhet, om det sker på ett  affärsmässigt rimligt sätt. Detsamma gäller fordringar som  uppkommit på grund av att ett kreditinstitut, eller ett  motsvarande utländskt institut, har beviljat ett penninglån.  Om säkerheten består av onoterade aktier i konkursgäldenärens  dotterbolag, ska borgenären dock först fråga förvaltaren om  konkursboet vill lösa in aktierna.
Borgenären ska minst tre veckor i förväg underrätta  förvaltaren om tid och plats för en auktion som inte hålls i  exekutiv ordning.
Om egendomen har sålts på annat sätt än exekutivt, ska  borgenären redovisa för förvaltaren vad som har flutit in.
Om borgenären inte själv vill sälja egendomen, får förvaltaren  ombesörja försäljningen. En inteckning i luftfartyg eller i  reservdelar till luftfartyg som har lämnats som pant av den  intecknade egendomens ägare får dock inte säljas av  förvaltaren. Förvaltaren får bara låta sälja den rätt till  andel i inteckningen som enligt vad som är särskilt  föreskrivet kan tillkomma gäldenären.
Lag (2021:538)
.
Kungörande av auktion i vissa fall
11 §
Om konkursboets egendom ska säljas på auktion genom förvaltarens försorg, ska förvaltaren låta kungöra auktionen på det sätt och inom den tid som föreskrivs för kungörande av exekutiv auktion på sådan egendom som det är fråga om.
Första stycket tillämpas också beträffande en auktion som enligt 10 § ombesörjs av en borgenär.
Lag (2014:152)
.
12 §
Förvaltaren får kungöra en av honom utsatt auktion i mindre utsträckning än som följer av 11 § första stycket, om han anser att det är tillräckligt. Detta gäller dock inte i fråga om kungörande av
1. auktion på fast egendom, registrerat skepp, registrerat luftfartyg eller intecknade reservdelar till luftfartyg, om inte gäldenären samtycker till det,
2. auktion på någon annan lös egendom i vilken en borgenär har panträtt eller någon annan särskild förmånsrätt, om inte borgenären samtycker till det.
Sådant samtycke av gäldenären som sägs i första stycket 1 krävs inte, om gäldenären har avvikit eller på något annat sätt håller sig undan.
13 §
Förvaltaren bör i god tid före en av honom utsatt auktion på lös egendom särskilt underrätta varje känd borgenär som har panträtt eller någon annan särskild förmånsrätt i egendomen om auktionen.
Indrivning av fordringar
14 §
Förvaltaren skall så snart det lämpligen kan ske vidta åtgärder för att driva in utestående fordringar. Kan en fordran inte drivas in inom rimlig tid, får den säljas som annan lös egendom.
9 kap. Bevaknings- och anmärkningsförfarandet
Bevakning
1 §
/Upphör att gälla U:2026-07-01/
Rätten får efter framställning från förvaltaren besluta att bevakningsförfarande skall äga rum i konkursen. Bevakning bör äga rum, om fordringar utan förmånsrätt kan antas erhålla utdelning i konkursen.
Utöver vad som följer av första stycket bör under tiden den 1 januari--den 30 juni 1988 bevakningsförfarande äga rum om det med hänsyn till handläggningen av ärenden enligt lagen (1970:741) om statlig lönegaranti vid konkurs finns skäl för det.
Lag (1987:1135)
.
1 §
/Träder i kraft I:2026-07-01/
Förvaltaren får besluta att ett bevakningsförfarande ska  genomföras i konkursen. Ett bevakningsförfarande bör  genomföras om fordringar utan förmånsrätt kan antas få  utdelning i konkursen.
Lag (2025:796)
.
2 §
/Upphör att gälla U:2026-07-01/
Beslutar rätten att bevakningsförfarande skall äga rum, skall rätten bestämma inom vilken tid bevakning skall ske. Tiden för bevakning skall utgöra minst fyra och högst tio veckor från dagen för beslutet att anordna bevakningsförfarandet.
2 §
/Träder i kraft I:2026-07-01/
Tiden för att bevaka fordringar ska vara fyra veckor från  dagen för beslutet om bevakningsförfarandet. Om det behövs med  hänsyn till förhållandena i konkursen, får förvaltaren  bestämma en längre tid, dock högst åtta veckor.
Lag (2025:796)
.
3 §
/Upphör att gälla U:2026-07-01/
Rätten skall genast kungöra vad som har beslutats enligt 1 och 2 §§.
3 §
/Träder i kraft I:2026-07-01/
Förvaltaren ska genast kungöra att ett  bevakningsförfarande ska genomföras och vilken bevakningstid  som gäller.
Lag (2025:796)
.
4 §
/Upphör att gälla U:2026-07-01/
En borgenär skall inom den tid som har bestämts för bevakning av fordringar skriftligen hos rätten anmäla sin fordran och den förmånsrätt han vill göra gällande. Undantag från denna skyldighet följer dock av 4 kap. 21 §, 5 kap. 8 § och 17 § andra stycket samt 5 § i detta kapitel.
Att en fordran som omfattas av lönegarantilagen (1992:497) i vissa fall bevakas genom förvaltaren följer av den lagen.
Lag (1992:498)
.
4 §
/Träder i kraft I:2026-07-01/
En borgenär ska inom bevakningstiden skriftligen hos  förvaltaren anmäla sin fordran och den förmånsrätt som  borgenären vill göra gällande (bevakning). Undantag från denna  skyldighet finns i 4 kap. 21 §, 5 kap. 8 § och 17 § andra  stycket samt 5 § i detta kapitel.
En fordran som har tagits upp i en förteckning enligt 6 a, 6 b  eller 6 c § ska anses bevakad i konkursen. Att en fordran i  vissa andra fall bevakas genom förvaltaren framgår av 15 §  lönegarantilagen (1992:497).
Lag (2025:796)
.
5 §
/Upphör att gälla U:2026-07-01/
En borgenär som till säkerhet för sin fordran har panträtt  i fast eller lös egendom behöver inte bevaka fordran för att  få rätt till betalning ur den pantsatta egendomen.
En borgenär som har en fordran hos ett kreditinstitut på grund  av en insättning på räkning behöver inte bevaka sin fordran i  institutets konkurs, om en uppgift om fordran har lämnats  enligt 7 kap. 13 § femte stycket. Motsvarande gäller för  värdepappersbolag som har tillstånd att ta emot insättningar  på konto.
En försäkringstagare eller en annan ersättningsberättigad  behöver inte bevaka sin fordran i ett livförsäkringsföretags  eller ett tjänstepensionsföretags konkurs, om en uppgift om  fordran har lämnats enligt 7 kap. 13 § femte stycket.  Motsvarande gäller för ett försäkringsföretag som får meddela  trafikförsäkring.
Lag (2023:668)
.
5 §
/Träder i kraft I:2026-07-01/
En borgenär som till säkerhet för sin fordran har panträtt  i fast eller lös egendom behöver inte bevaka fordran för att  få rätt till betalning ur den pantsatta egendomen.
Lag (2025:796)
.
6 §
I bevakningen ska borgenären ange fordrans belopp, om det  är möjligt, och tydligt ange grunden för fordran. Om  borgenären yrkar förmånsrätt, ska även grunden för den tydligt  anges.
Till bevakningen ska borgenären bifoga de handlingar som  åberopas till stöd för anspråket.
Lag (2021:538)
.
6 a §
/Träder i kraft I:2026-07-01/
Förvaltaren ska inom bevakningstiden upprätta en  förteckning över fordringar som vid beslutet om  bevakningsförfarande hade förskottsbetalats enligt 11 kap. 
15 §.
Förteckningen ska innehålla uppgifter om borgenärerna och  deras förskottsbetalade fordringsbelopp.
Lag (2025:796)
.
6 b §
/Träder i kraft I:2026-07-01/
I konkurs hos ett kreditinstitut ska förvaltaren inom  bevakningstiden upprätta en förteckning över  insättningsborgenärernas fordringar. Motsvarande gäller i ett  värdepappersbolags konkurs, om bolaget har tillstånd att ta  emot insättningar på konto.
Förteckningen ska innehålla uppgifter om borgenärerna och  deras fordringsbelopp med upplupen ränta.
Lag (2025:796)
.
6 c §
/Träder i kraft I:2026-07-01/
I konkurs hos ett livförsäkringsföretag eller ett  tjänstepensionsföretag ska förvaltaren inom bevakningstiden  upprätta en förteckning över försäkringstagarnas och andra  ersättningsberättigades fordringar. Motsvarande gäller i  konkurs hos ett försäkringsföretag som får meddela trafik-
försäkring, men endast för fordringar som grundas på avtal om  en sådan försäkring.
Förteckningen ska innehålla uppgifter om borgenärerna och  deras fordringsbelopp med upplupen ränta.
Lag (2025:796)
.
7 §
/Upphör att gälla U:2026-07-01/
Rätten ska genast efter bevakningstidens utgång se till  att förvaltaren får del av de inkomna bevakningshandlingarna.
Förvaltaren ska skyndsamt upprätta en förteckning över de  fordringar som har bevakats. För varje fordran ska beloppet  anges och, om förmånsrätt har yrkats, den åberopade grunden  för den samt den plats i förmånsrättsordningen som fordran får  enligt borgenärens yrkande.
Förvaltaren ska skicka en kopia av förteckningen till rätten  och tillsynsmyndigheten.
Lag (2021:538)
.
7 §
/Träder i kraft I:2026-07-01/
När bevakningstiden har gått ut ska förvaltaren genast  skicka kopior av bevakningarna till tillsynsmyndigheten  tillsammans med en förteckning enligt 6 a, 6 b eller 6 c §, om  en sådan har upprättats. Myndigheten ska hålla handlingarna  tillgängliga för den som vill ta del av dem.
Förvaltaren ska skyndsamt upprätta en förteckning över de  fordringar som har bevakats. För varje fordran ska beloppet  anges och, om förmånsrätt har yrkats, den åberopade grunden  för den samt den plats i förmånsrättsordningen som fordran får  enligt borgenärens yrkande. Fordringar som framgår av en  förteckning enligt 6 a, 6 b eller 6 c § får anges genom hän-
visning till den förteckningen.
Förvaltaren ska skicka en kopia av bevakningsförteckningen  till tillsynsmyndigheten, som ska hålla den tillgänglig för  den som vill ta del av den.
Lag (2025:796)
.
Anmärkning
8 §
/Upphör att gälla U:2026-07-01/
När rätten beslutar att bevakning ska äga rum, ska rätten  samtidigt, efter samråd med förvaltaren, bestämma
1. den tid inom vilken anmärkningar får framställas mot  bevakningarna,
2. var de till förvaltaren tillställda bevakningshandlingarna  ska hållas tillgängliga för granskning, och
3. tidpunkten för det förlikningssammanträde som ska hållas  inför rätten om anmärkningar framställs.
Om det visar sig vara lämpligare, får ett beslut enligt första  stycket fattas senare, dock senast vid bevakningstidens  utgång.
Anmärkningstiden ska bestämmas så att den utgör minst två och  högst fyra veckor räknat från bevakningstidens utgång. Om det  behövs med hänsyn till förhållandena i konkursen, får en  längre anmärkningstid fastställas. Förlikningssammanträdet får  inte hållas tidigare än två eller senare än fyra veckor från  utgången av anmärkningstiden.
Rätten ska underrätta förvaltaren, tillsynsmyndigheten,  gäldenären och de borgenärer som har bevakat fordringar i  konkursen om vad rätten har bestämt enligt denna paragraf.
Lag (2021:538)
.
8 §
/Träder i kraft I:2026-07-01/
Tiden för att göra anmärkningar mot bevakningarna ska vara  två veckor från bevakningstidens utgång.
Om det behövs med hänsyn till förhållandena i konkursen, får  förvaltaren bestämma en längre anmärkningstid. Det ska göras i  samband med beslutet om bevakningsförfarandet eller, om det är  lämpligare, vid en senare tidpunkt, dock senast vid  bevakningstidens utgång.
Förvaltaren ska underrätta tillsynsmyndigheten, gäldenären och  de borgenärer som har bevakat fordringar i konkursen om  anmärkningstiden och om var bevakningarna hålls tillgängliga.
Lag (2025:796)
.
9 §
/Upphör att gälla U:2026-07-01/
Förvaltaren ska granska bevakningarna. Om förvaltaren  finner anledning till anmärkning mot något yrkande om  betalnings- eller förmånsrätt, ska han eller hon skriftligen  anmäla det till rätten inom den tid som har bestämts enligt 
8 § första stycket 1. I anmärkningen ska grunden för den anges  tydligt.
Även en borgenär som har bevakat en fordran i konkursen och  gäldenären får framställa anmärkning mot en bevakning. En  sådan anmärkning ska framställas inom den tid och på det sätt  som anges i första stycket.
Lag (2021:538)
.
9 §
/Träder i kraft I:2026-07-01/
Förvaltaren ska granska bevakningarna. Om förvaltaren  finner anledning till anmärkning mot något yrkande om  betalnings- eller förmånsrätt, ska han eller hon göra en  skriftlig anmärkning om detta inom anmärkningstiden. I  anmärkningen ska grunden för den anges tydligt.
Även en borgenär som har en bevakad fordran i konkursen och  gäldenären får göra en anmärkning mot en bevakning. En sådan  anmärkning ska göras till förvaltaren inom anmärkningstiden  och på det sätt som anges i första stycket.
När anmärkningstiden har gått ut ska förvaltaren genast skicka  kopior av anmärkningarna till tillsynsmyndigheten, som ska  hålla dem tillgängliga för den som vill ta del av dem.  Förvaltaren ska även underrätta gäldenären och den borgenär  mot vars bevakning en anmärkning har gjorts och då bifoga en  kopia av anmärkningen.
Lag (2025:796)
.
10 §
/Upphör att gälla U:2026-07-01/
Om en anmärkning görs av någon av dem som har rätt till det, gäller den också för de andra, även om de inte har tagit del i anmärkningen.
10 §
/Träder i kraft I:2026-07-01/
En anmärkning gäller också till förmån för övriga som har  rätt att göra en anmärkning.
Den som har gjort en anmärkning får med bindande verkan för  övriga anmärkningsberättigade återkalla eller inskränka sin  anmärkning eller ingå en förlikning med den bevakande  borgenären. Om flera har gjort en anmärkning mot en bevakad  fordran gäller en förlikning endast om samtliga har godtagit  den.
Lag (2025:796)
.
11 §
/Upphör att gälla U:2026-07-01/
Den som har rätt att framställa anmärkning mot en bevakning får efter anmärkningstidens utgång till stöd för en gjord anmärkning åberopa även en annan omständighet än sådan som har angetts i anmärkningsskriften. Efter förlikningssammanträdet får dock en ny omständighet som innebär att grunden för anmärkningen ändras åberopas endast om omständigheten varken var eller borde ha varit känd för den anmärkningsberättigade eller om det i övrigt finns särskilda skäl för att ändå tillåta att omständigheten åberopas.
Om en ny omständighet åberopas i ett annat sammanhang än vid förlikningssammanträdet eller vid en förhandling, gäller i fråga om formen för åberopandet vad som föreskrivs om anmärkning i 9 § första stycket.
11 §
/Träder i kraft I:2026-07-01/
Den som har gjort en anmärkning mot en bevakning får  efter anmärkningstidens utgång till stöd för anmärkningen även  åberopa en omständighet som inte tidigare har angetts. Då  gäller det som föreskrivs om anmärkning i 9 §.
Om en bevakningstvist har överlämnats till rätten enligt 15 §  får en ny omständighet som innebär att grunden för  anmärkningen ändras endast tillåtas om den som gjort  anmärkningen varken kände till eller borde ha känt till  omständigheten innan tvisten överlämnades eller om det i  övrigt finns särskilda skäl för att tillåta att omständigheten  åberopas.
Lag (2025:796)
.
12 §
En borgenär får den betalnings- och förmånsrätt som han har yrkat i sin bevakning, om det inte på rätt sätt och i rätt tid har framställts någon anmärkning mot den. Att anmärkning inte har framställts hindrar dock inte att talan om återvinning väcks vid domstol.
Har ett yrkande om förmånsrätt lämnats utan anmärkning, får det inte gå ut över dem som enligt lag har företräde till betalning ur viss egendom.
Ett yrkande om förmånsrätt som inte avser någon i lag föreskriven förmånsrätt är utan verkan, även om någon anmärkning inte har framställts mot yrkandet.
Tvist angående en bevakad fordran
13 §
/Upphör att gälla U:2026-07-01/
Tvistefrågor som har uppkommit genom framställda anmärkningar och som inte har förlikts skall handläggas vid ett förlikningssammanträde inför rätten. Vid detta får förvaltaren, borgenärerna och gäldenären föra talan. Till sammanträdet skall förvaltaren, de borgenärer mot vars bevakningar anmärkningar riktats och de som framställt anmärkningarna kallas.
Förvaltaren skall närvara vid sammanträdet. Att han uteblir hindrar dock inte att sammanträdet genomförs. Tillsynsmyndigheten har rätt att delta vid sammanträdet.
Rätten skall vid sammanträdet utreda tvistefrågorna och söka åstadkomma förlikning. De närvarande som har rätt att föra talan får med bindande verkan för dem som har uteblivit medge att en anmärkning förfaller eller inskränks eller uppdra åt förvaltaren att ingå förlikning med en borgenär mot vars bevakning en anmärkning har gjorts. Är både en borgenär och en borgensman eller någon annan som förutom gäldenären ansvarar för borgenärens fordran närvarande och kan de inte enas, gäller borgenärens mening om inte de andra löser ut honom eller ställer betryggande säkerhet för fordringen.
13 §
/Träder i kraft I:2026-07-01/
Förvaltaren ska, i samband med underrättelsen enligt 9 §  tredje stycket, uppmana den borgenär mot vars bevakning en  anmärkning har gjorts att inom viss tid yttra sig över  anmärkningen och bifoga de handlingar som styrker fordran  eller förmånsrätten, om det inte har gjorts tidigare.
Förvaltaren ska verka för förlikning av de tvistefrågor som  har uppkommit genom en anmärkning, om det inte är olämpligt.
Lag (2025:796)
.
14 §
/Upphör att gälla U:2026-07-01 genom
lag (2025:796)
./
Beslut enligt 13 § tredje stycket får överklagas av den som enligt 13 § första stycket är taleberättigad, om han anser att beslutet inte har tillkommit på lagligt sätt. Beslutet överklagas till hovrätten inom tre veckor från dagen för beslutet. Om inte hovrätten förordnar annat, skall beslutet gälla omedelbart.
Lag (1995:793)
.
15 §
/Upphör att gälla U:2026-07-01/
Tvistefrågor som inte har blivit förlikta skall prövas av rätten vid en förhandling. Rätten skall vid förlikningssammanträdet förbereda de återstående tvistefrågorna så att de kan behandlas slutligt vid förhandlingen.
Förhandlingen skall om möjligt hållas i omedelbar anslutning till förlikningssammanträdet. Om det inte sker, skall rätten sätta ut förhandlingen till en dag inom fyra veckor efter sammanträdet eller, om det finns särskilda skäl för det, senare dag. Till en sådan förhandling skall förvaltaren, de borgenärer mot vars bevakningar anmärkningarna riktats och de som framställt anmärkningarna kallas.
15 §
/Träder i kraft I:2026-07-01/
Om en bevakningstvist kvarstår, ska förvaltaren senast  fyra veckor efter anmärkningstidens utgång överlämna tvisten  till rätten. Förvaltaren ska bifoga de handlingar som rör  tvisten.
Lag (2025:796)
.
16 §
/Upphör att gälla U:2026-07-01/
Tvistefrågor angående fordringar som har bevakats skall prövas snarast och om möjligt avgöras på en gång. Kräver vissa fordringar längre tid för att utredas och prövas, skall rätten besluta särskilt över de tvistefrågor som kan avgöras tidigare. Beror någon borgenärs anspråk på prövningen i en särskild rättegång, får det inte fördröja avgörandet. I sådant fall skall rätten fastställa hans rätt i konkursen för det belopp som kan bli bestämt genom dom i den rättegången.
Har ett ackordsförslag tagits upp, får rättens prövning av en tvistefråga skjutas upp till dess ackordsfrågan har avgjorts, om det är ändamålsenligt.
16 §
/Träder i kraft I:2026-07-01/
Rätten ska handlägga ett ärende om bevakningstvister  skyndsamt. Om vissa tvister kräver längre tid för att avgöras,  ska rätten först pröva de tvister som kan avgöras tidigare.
Ärendets avgörande får inte fördröjas av att någon borgenärs  anspråk beror på prövningen i en särskild rättegång. I ett  sådant fall ska rätten fastställa borgenärens rätt i konkursen  för det belopp som kan bli bestämt genom dom i den  rättegången.
Lag (2025:796)
.
17 §
/Upphör att gälla U:2026-07-01 genom
lag (2025:796)
./
Förlikning angående en anmärkning som har framställts mot en fordran får inte ingås på något annat sätt än som sägs i 13 §, om inte alla vars rätt är beroende av förlikningen samtycker till det.
18 §
/Upphör att gälla U:2026-07-01 genom
lag (2025:796)
./
Om ett beslut varigenom en anmärkning mot en fordran har ogillats ändras av högre rätt, gäller det även för dem som inte har sökt ändring i beslutet.
19 §
/Upphör att gälla U:2026-07-01/
Genom ett beslut i en tvist angående en bevakad fordran avgörs endast vilken rätt som tillkommer fordringen i konkursen.
19 §
/Träder i kraft I:2026-07-01/
Ett beslut i en bevakningstvist gäller även för övriga  anmärkningsberättigade.
Genom beslutet avgörs endast vilken rätt som tillkommer  fordran i konkursen.
Lag (2025:796)
.
Efterbevakning
20 §
/Upphör att gälla U:2026-07-01/
Om bevakningsförfarande har ägt rum, får en borgenär som efter bevakningstidens utgång vill anmäla en fordran eller yrka förmånsrätt skriftligen göra det på det sätt som föreskrivs i 6 §.
Som ersättning för de kostnader för kungörelse, kallelser och underrättelser som föranleds av efterbevakningen ska borgenären till staten i förskott erlägga en avgift motsvarande tre procent av prisbasbeloppet enligt 2 kap. 6 och 7 §§
socialförsäkringsbalken.
Lag (2010:1239)
.
20 §
/Träder i kraft I:2026-07-01/
En borgenär som efter bevakningstidens utgång vill anmäla  en fordran eller yrka förmånsrätt får skriftligen göra det hos  förvaltaren på det sätt som föreskrivs i 6 § (efterbevakning).
Som ersättning för kostnader som uppkommer på grund av efter-
bevakningen ska borgenären i förskott betala en  efterbevakningsavgift till staten. Regeringen får meddela  föreskrifter om avgiften.
Lag (2025:796)
.
21 §
/Upphör att gälla U:2026-07-01/
När en fordran har efterbevakats, ska rätten så snart som  avgiften enligt 20 § andra stycket har betalats se till att  förvaltaren får del av bevakningshandlingarna och, efter  samråd med denne, bestämma
1. den tid inom vilken anmärkningar får framställas mot  bevakningen,
2. var de till förvaltaren tillställda bevakningshandlingarna  ska hållas tillgängliga för granskning, och
3. tidpunkten för det förlikningssammanträde som ska hållas  inför rätten om anmärkningar framställs.
Anmärkningstiden ska bestämmas så att den utgör minst två och  högst fem veckor från den dag avgiften enligt 20 § andra  stycket betalades. Förlikningssammanträdet inför rätten ska  hållas inom fyra veckor från anmärkningstidens utgång.
Rätten ska underrätta förvaltaren, tillsynsmyndigheten,  gäldenären och de borgenärer som har bevakat fordringar i  konkursen om att en fordran har efterbevakats och vad rätten  har bestämt enligt första stycket.
Lag (2021:538)
.
21 §
/Träder i kraft I:2026-07-01/
Tiden för att anmärka mot en efterbevakning ska vara två  veckor från den dag efterbevakningsavgiften betalades. Om det  behövs med hänsyn till förhållandena i konkursen får  förvaltaren bestämma en längre anmärkningstid, dock högst fyra  veckor.
När efterbevakningsavgiften har betalats ska förvaltaren  genast lämna en kopia av efterbevakningen till  tillsynsmyndigheten och underrätta myndigheten om  anmärkningstiden. Myndigheten ska hålla efterbevakningen till-
gänglig för den som vill ta del av den.
Förvaltaren ska underrätta gäldenären och de borgenärer som  har bevakat fordringar i konkursen om efterbevakningen, om var  den hålls tillgänglig och om anmärkningstiden.
Lag (2025:796)
.
22 §
Utöver bestämmelserna i 20 och 21 §§ gäller beträffande efterbevakning i tillämpliga delar vad som föreskrivs om bevakning.
Om flera efterbevakningar har gjorts, skall de om möjligt handläggas gemensamt.
10 kap. Avskrivning av konkurs
1 §
/Upphör att gälla U:2026-07-01/
Om rätten efter att ha hört förvaltaren finner att konkursboets tillgångar inte räcker till betalning av uppkomna och väntade konkurskostnader och andra skulder som boet har ådragit sig, skall rätten besluta om avskrivning av konkursen.
1 §
/Träder i kraft I:2026-07-01/
Tillsynsmyndigheten ska besluta om avskrivning av en  konkurs om konkursboets tillgångar inte räcker till betalning  av uppkomna och väntade konkurskostnader och andra skulder som  boet har ådragit sig.
Ett beslut om avskrivning meddelas på ansökan av förvaltaren.  En sådan ansökan ska göras så snart det finns grund för den.
Lag (2025:796)
.
2 §
Konkursen får inte avskrivas enligt 1 § förrän  bouppteckningen har bekräftats och förvaltaren har lämnat sin  förvaltarberättelse.
Om bouppteckningen inte kan bekräftas av gäldenären eller  någon annan inom skälig tid och om det saknas anledning att  anta att det genom bekräftelsen skulle visa sig att det finns  tillgångar till betalning av konkurskostnaderna och andra  skulder som boet har ådragit sig, får konkursen avskrivas  trots att någon bekräftelse inte har lämnats.
Lag (2021:538)
.
3 §
/Upphör att gälla U:2026-07-01/
Om någon fordran inte görs gällande och inte heller kan antas komma att göras gällande, skall rätten efter anmälan av förvaltaren genast besluta om avskrivning av konkursen. Om rätten har beslutat att bevakningsförfarande skall äga rum, får konkursen avskrivas först efter bevakningstidens utgång.
3 §
/Träder i kraft I:2026-07-01/
Om någon fordran inte görs gällande och inte heller kan  antas komma att göras gällande ska förvaltaren, så snart det  finns grund för det, ansöka hos tillsynsmyndigheten om  avskrivning av konkursen.
Tillsynsmyndigheten ska genast besluta om avskrivning. Om ett  bevakningsförfarande har inletts, får konkursen avskrivas  först efter bevakningstidens utgång.
Lag (2025:796)
.
4 §
/Upphör att gälla U:2026-07-01/
Om det återstår tillgångar i boet när förvaltaren har betalt konkurskostnaderna och andra skulder som boet har ådragit sig, skall han
1. om det i fall som avses i 1 § står klart hur kvarvarande tillgångar skall fördelas och om tillsynsmyndigheten medger det, tillställa berättigad borgenär vad som tillkommer denne,
2. i övriga fall återställa egendomen till gäldenären.
4 §
/Träder i kraft I:2026-07-01/
Om det återstår tillgångar i boet när konkurskostnaderna  och andra skulder som boet har ådragit sig har betalats, ska  förvaltaren överlämna kvarvarande tillgångar till den eller de  borgenärer som har rätt till dem, om det i fall som avses i 
1 § står klart hur tillgångarna ska fördelas. I övriga fall  ska förvaltaren återställa egendomen till gäldenären.
Lag (2025:796)
.
5 §
Om ny tillgång blir känd efter det att konkursen har avskrivits enligt 1 §, skall 11 kap. 19--21 §§ gälla i tillämpliga delar.
11 kap. Utdelning
Inledande bestämmelser
1 §
Om konkursen inte avskrivs, skall boets pengar, i den mån medlen inte går åt till betalning av konkurskostnaderna och andra skulder som boet har ådragit sig, delas ut till borgenärerna i den ordning som föreskrivs i detta kapitel. Utdelningen skall äga rum i enlighet med den rätt till betalning som tillkommer borgenärerna.
2 §
/Upphör att gälla U:2026-07-01/
Utdelning skall ske så snart som all tillgänglig egendom har förvandlats till pengar. Om egendom i sådana fall som avses i 8 kap. 6 §
andra stycket eller 8 § andra stycket inte har blivit såld, utgör det inte hinder för utdelning. Har bevakningsförfarande ägt rum, får utdelning inte ske förrän den enligt 9 kap. 8 § bestämda anmärkningstiden har gått ut och, om anmärkning har framställts, förlikningssammanträde har hållits.
2 §
/Träder i kraft I:2026-07-01/
Utdelning ska ske så snart all tillgänglig egendom har  omvandlats till pengar. Utdelning får ske trots att egendom i  sådana fall som avses i 8 kap. 6 § andra stycket eller 8 §  andra stycket inte har blivit såld. Om ett bevak-
ningsförfarande har inletts får utdelning inte ske förrän  anmärkningstiden enligt 9 kap. 8 § har gått ut.
Lag (2025:796)
.
3 §
När ett ackordsförslag är under prövning, får förvaltaren vänta med utdelning till dess ackordsfrågan har avgjorts, om det motiveras av förslaget.
Utdelningsförfarandet
4 §
När utdelning skall ske, skall förvaltaren upprätta ett förslag till utdelning. Förvaltaren skall då beakta alla de fordringar och förmånsrätter som dittills har bevakats eller efterbevakats i konkursen eller, när bevakning inte har behövts, de fordringar och förmånsrätter som dittills har gjorts gällande eller annars är kända för förvaltaren.
Förslaget skall för varje däri upptagen borgenär ange
1. beloppet av hans fordran med den ränta varpå utdelningen skall beräknas,
2. den förmånsrätt som följer med fordringen och
3. den utdelning som belöper på fordringen.
I förslaget skall också anges om det föreligger någon sådan omständighet som enligt 10 § andra eller tredje stycket medför inskränkning i borgenärens rätt att lyfta den utdelning som belöper på fordringen eller om det har betalts ut medel i förskott.
Till förslaget skall bifogas en redogörelse för förvaltningen av den egendom för vilken medel avsedda till utdelning har flutit in. Av redogörelsen skall framgå hur mycket som genom försäljning eller på annat sätt har flutit in för egendomen samt, om inte hela detta belopp enligt förslaget delas ut, för vilka andra ändamål återstoden har tagits i anspråk. Om medel som delas ut har flutit in för egendom vari särskild förmånsrätt har funnits, skall uppgifterna lämnas särskilt för den egendomen.
5 §
/Upphör att gälla U:2026-07-01/
När ett utdelningsförslag har upprättats, skall förvaltaren genast skicka förslaget med bifogad förvaltningsredogörelse till rätten och tillsynsmyndigheten.
5 §
/Träder i kraft I:2026-07-01/
När ett utdelningsförslag har upprättats, ska förvaltaren  genast ge in förslaget med bifogad förvaltningsredogörelse  till tillsynsmyndigheten.
Lag (2025:796)
.
6 §
/Upphör att gälla U:2026-07-01/
Rätten skall kungöra att ett utdelningsförslag har upprättats, så snart det utlåtande som tillsynsmyndigheten enligt 13 kap. 5 § skall avge över förvaltarens slutredovisning har kommit in till rätten.
Utdelningsförslaget och förvaltningsredogörelsen skall hållas tillgängliga hos rätten och tillsynsmyndigheten för den som vill ta del av handlingarna. En uppgift om detta skall tas in i kungörelsen.
Den som vill framställa invändning mot utdelningsförslaget skall göra det hos rätten senast den dag som rätten bestämmer och anger i kungörelsen.
Denna dag skall bestämmas så att tre veckor förflyter från den tidpunkt då kungörelsen kan antas bli införd i Post- och Inrikes Tidningar.
6 §
/Träder i kraft I:2026-07-01/
Tillsynsmyndigheten ska kungöra att ett utdelningsförslag  har upprättats.
Utdelningsförslaget och förvaltningsredogörelsen ska hållas  tillgängliga hos tillsynsmyndigheten för den som vill ta del  av handlingarna. Detta ska anges i kungörelsen.
Den som vill invända mot utdelningsförslaget ska göra det hos  tillsynsmyndigheten senast tre veckor från dagen för  kungörandet. Detta ska anges i kungörelsen.
Lag (2025:796)
.
6 a §
/Träder i kraft I:2026-07-01/
En invändning om att en fordran eller en förmånsrätt  borde ha tagits upp i utdelningsförslaget är utan verkan, om  fordran eller förmånsrätten trots bevakningsskyldighet inte  har bevakats eller efterbevakats senast då utdelningsförslaget  upprättades.
Lag (2025:796)
.
7 §
/Upphör att gälla U:2026-07-01/
När tiden för invändning har gått ut, skall rätten fastställa utdelningen i konkursen i enlighet med utdelningsförslaget, om det inte genom invändning eller på något annat sätt framgår att fel eller brist som inverkar på någons rätt föreligger.
Om en fordran eller en förmånsrätt inte har bevakats eller efterbevakats senast då utdelningsförslaget upprättades, fastän bevakningsskyldighet har förelegat, är en invändning att fordringen eller förmånsrätten borde ha tagits upp i utdelningsförslaget utan verkan.
Om rätten finner att utdelning inte bör fastställas enligt förslaget, skall rätten antingen göra behövliga ändringar i det och fastställa det sålunda ändrade förslaget eller återförvisa ärendet till förvaltaren. Att ett nytt utdelningsförslag har upprättats skall kungöras endast om det finns skäl till det. Om kungörelse inte utfärdas, skall de borgenärer som berörs av ändringarna i utdelningsförslaget underrättas om det. I sådant fall skall invändning mot förslaget framställas inom tre veckor från dagen efter den då underrättelserna sändes ut. Slutdagen skall anges i underrättelserna.
7 §
/Träder i kraft I:2026-07-01/
När tiden för invändning har gått ut, ska utdelningen i  konkursen fastställas i enlighet med utdelningsförslaget, om  det inte genom en invändning eller på något annat sätt framgår  att det finns fel eller brister som inverkar på någons rätt.
Om utdelningen inte bör fastställas enligt förslaget, ska den  fastställas med behövliga ändringar eller återförvisas till  förvaltaren.
Tillsynsmyndigheten prövar utdelningsförslaget. Om det i något  annat fall än som anges i 6 a § har gjorts en invändning mot  utdelningsförslaget, ska dock tillsynsmyndigheten med ett eget  yttrande överlämna prövningen av förslaget till rätten.
Lag (2025:796)
.
8 §
/Upphör att gälla U:2026-07-01/
Om rätten anser att det finns anledning att inte fastställa utdelning enligt förslaget, skall den genom underrättelser bereda förvaltaren och den för vilken en ifrågasatt ändring skulle vara till nackdel tillfälle att yttra sig, om det inte är uppenbart obehövligt. Den som har framställt invändning mot utdelningsförslaget skall få tillfälle att ta del av ett yttrande, om det inte är obehövligt.
Rätten får hålla förhandling för att pröva en fråga om att fastställa utdelningsförslaget. Förhandling skall hållas, om det begärs av den som har framställt invändning mot förslaget, den för vilken en ifrågasatt ändring skulle vara till nackdel eller, i fråga om återvinning, förvaltaren. Till förhandlingen skall nu nämnda personer alltid kallas.
8 §
/Träder i kraft I:2026-07-01/
När förvaltaren efter återförvisning upprättar ett nytt  utdelningsförslag, ska det ges in till tillsynsmyndigheten.  Det nya förslaget ska kungöras endast om det finns skäl för  det. I så fall tillämpas 6 §.
Om förslaget inte kungörs, ska de borgenärer som berörs av  ändringarna i utdelningsförslaget underrättas om förslaget. I  så fall ska en invändning mot förslaget göras hos  tillsynsmyndigheten inom tre veckor från dagen efter den dag  då underrättelsen skickades. Detta ska anges i underrättelsen.
Lag (2025:796)
.
Utbetalning av utdelningsmedel
9 §
/Upphör att gälla U:2026-07-01/
När beslutet att fastställa utdelningen och beslut att bestämma arvode till förvaltaren har vunnit laga kraft, skall förvaltaren snarast till borgenärerna skicka de medel som tillkommer dem, om inte hinder mot utbetalning enligt 10 § andra eller tredje stycket föreligger.
Har förvaltaren skickat medlen till en borgenär under dennes senast kända adress, behöver förvaltaren inte vidta någon ytterligare åtgärd för att verkställa betalningen. När medlen har skickats till borgenärerna, skall förvaltaren anmäla det till rätten och tillsynsmyndigheten.
9 §
/Träder i kraft I:2026-07-01/
När beslutet att fastställa utdelningen och beslutet att  bestämma arvode till förvaltaren har fått laga kraft, ska  förvaltaren snarast till borgenärerna betala ut de medel som  de har rätt till, om det inte finns hinder mot utbetalning  enligt 10 § andra eller tredje stycket.
Om förvaltaren har skickat medlen till en borgenär på dennes  senast kända adress, behöver förvaltaren inte vidta någon  ytterligare åtgärd för att verkställa betalningen.
När medlen har betalats ut till borgenärerna ska förvaltaren  anmäla det till tillsynsmyndigheten.
Lag (2025:796)
.
10 §
Innan besluten att fastställa utdelning och att bestämma arvode till förvaltaren har vunnit laga kraft, får medel som tillagts en borgenär betalas ut endast om borgenären ställer säkerhet. Har tiden för överklagande av besluten löpt ut, får dock, utan att säkerhet ställs, utbetalning ske till borgenär som inte till sin nackdel berörs av ett överklagande av något av besluten.
Är en fordran beroende av något sådant villkor som avses i 5 kap. 10 §, får utdelningen för fordringen inte betalas ut förrän villkoret uppfyllts. Detsamma gäller i fråga om en tvistig fordran innan den har fastställts av domstol. När fordringen har fastställts men innan fastställelsebeslutet har vunnit laga kraft, får medlen betalas ut endast om borgenären ställer säkerhet.
Om bevakningsförfarande har ägt rum, får utdelning för en fordran som har efterbevakats inte betalas ut under den tid inom vilken anmärkningar får framställas mot efterbevakningen.
Om en borgenär som har lyft utdelning blir skyldig att till konkursboet betala tillbaka vad han har fått, skall han betala ränta på beloppet. Räntan beräknas enligt 5 § räntelagen (1975:635) från den dag då medlen betalades ut till och med den dag då skyldigheten att återbära medlen inträder och enligt 6 § räntelagen för tiden därefter.
Lag (1995:793)
.
11 §
Säkerhet enligt 10 § ska bestå av pant eller borgen.  Borgen ska ställas såsom för egen skuld och, om den ingås av  två eller flera personer gemensamt, vara solidarisk.
Om en bank eller något annat jämförbart kreditinstitut ska  ställa säkerhet, får förvaltaren godta en utfästelse av  institutet att infria den förpliktelse som säkerheten ska  avse.
Staten, kommuner, regioner och kommunalförbund behöver inte  ställa säkerhet.
Lag (2019:862)
.
12 §
En borgenär förlorar sin rätt till utdelning, om  borgenären inte gör anspråk på medlen inom ett år räknat från
1. dagen då beslutet att fastställa utdelningen fick laga  kraft, eller
2. den senare dag då borgenären blev berättigad att lyfta  medlen utan att ställa säkerhet.
De medel som en borgenär har förlorat sin rätt till ska  fördelas mellan de borgenärer som har bevarat sin rätt och i  andra hand överlämnas till gäldenären.
Lag (2021:538)
.
13 §
När medel som har tillagts en borgenär i ett förslag till utdelning betalas ut, har borgenären rätt också till den ränta som har upplupit på medlen från den dag då utdelningsförslaget upprättades.
13 a §
Om det sammanlagda belopp som tillkommer en borgenär  understiger 300 kronor ska beloppet inte betalas ut till  borgenären, om det inte finns särskilda skäl för det. Beloppet  ska i stället fördelas på övriga utdelningsberättigade som  inte har tillgodosetts fullt ut.
Lag (2021:538)
.
Förskottsbetalning
14 §
Innan utdelning äger rum, får förvaltaren självmant eller på begäran av en borgenär betala ut utdelningsmedel i förskott i enlighet med vad som föreskrivs i 15 §.
Även om en borgenär har fått betalt i förskott för sin fordran, skall den tas upp i utdelningsförslaget.
15 §
/Upphör att gälla U:2026-07-01/
Förskottsbetalning skall utgå för en fordran med förmånsrätt, om det lämpligen kan ske.
Förskottsbetalning skall utgå för en fordran utan förmånsrätt, om det är uppenbart att tillgångarna räcker till betalning av tio procent av sådana fordringar och det inte finns särskilda skäl mot det.
Förskottsbetalning för en fordran utgår endast i den mån det kan antas att utdelning kommer att belöpa på denna. Är fordringen beroende av villkor eller tvistig, får förskott inte betalas ut. När bevakningsskyldighet föreligger, får förskottsbetalning ske endast till en borgenär som har bevakat sin fordran i konkursen.
15 §
/Träder i kraft I:2026-07-01/
Förskott ska betalas för en fordran med förmånsrätt, om  det är lämpligt.
Förskott ska betalas för en fordran utan förmånsrätt, om det  är uppenbart att tillgångarna räcker till betalning av tio  procent av sådana fordringar och det inte finns särskilda skäl  mot det.
Förskott får betalas endast i den utsträckning det kan antas  att borgenären kommer att få utdelning för fordran. Om fordran  är beroende av villkor eller är tvistig får förskott inte  betalas. När ett bevakningsförfarande har inletts får förskott  betalas till en bevakningsskyldig borgenär endast om  borgenären har bevakat sin fordran i konkursen.
Lag (2025:796)
.
16 §
Har en borgenär begärt förskottsbetalning, kan förvaltaren kräva att borgenären ställer säkerhet för att medlen återbetalas, om det visar sig att borgenären saknar rätt att behålla vad som betalas till honom. I fråga om sådan säkerhet gäller 11 §.
Vad som föreskrivs i 10 § fjärde stycket om skyldighet att betala ränta skall tillämpas även vid återbetalning av medel som har betalts ut i förskott.
17 §
/Upphör att gälla U:2026-07-01 genom
lag (2025:796)
./
Om förvaltaren vägrar förskottsbetalning med begärt belopp, får borgenären hänskjuta frågan till rättens prövning.
När en konkurs anses avslutad m. m.
18 §
/Upphör att gälla U:2026-07-01/
En konkurs anses avslutad när tingsrätten har fastställt utdelning enligt 7 §. Detta gäller även om en tvist angående en fordran som har gjorts gällande i konkursen eller en fråga om underhåll åt gäldenären ännu inte är slutligt avgjord eller någon ytterligare tillgång till följd av rättegång eller på något annat sätt senare kan komma att tillföras konkursboet.
Även om konkursen är avslutad, får ett ackordsförslag som har getts in tidigare prövas enligt 12 kap.
18 §
/Träder i kraft I:2026-07-01/
En konkurs anses avslutad när utdelning har fastställts.  Detta gäller även om en tvist som avser en fordran som har  gjorts gällande i konkursen eller en fråga om underhåll åt  gäldenären ännu inte är slutligt avgjord eller om någon  ytterligare tillgång till följd av rättegång eller på något  annat sätt senare kan komma att tillföras konkursboet.
Även om konkursen är avslutad, får ett ackordsförslag som har  getts in tidigare prövas enligt 12 kap.
Lag (2025:796)
.
Efterutdelning
19 §
Blir medel tillgängliga för utdelning efter det att utdelningsförslag enligt 4 § har upprättats, skall förvaltaren dela ut dem till borgenärerna.
20 §
/Upphör att gälla U:2026-07-01/
Om det är oklart hur medlen skall fördelas, skall ett förslag till efterutdelning upprättas. I sådant fall tillämpas bestämmelserna i detta kapitel om utdelning, utbetalning av utdelningsmedel och förskottsbetalning.
I förslaget till efterutdelning kan utdelning beräknas även för en fordran som har blivit känd efter det att utdelningförslag enligt 4 §
upprättades. En fordran får beaktas utan bevakning trots att bevakningsförfarande förut har varit anordnat i konkursen. Har så inte varit fallet, får rätten emellertid besluta om bevakningsförfarande inför efterutdelningen.
Av nytillkomna medel skall en borgenär för en fordran som inte har tagits upp i utdelningsförslag enligt 4 § först så långt medlen räcker tilldelas så mycket som skulle ha tillagts fordringen, om denna hade beaktats i utdelningsförslaget. Därefter får han tillsammans med övriga borgenärer ta del i vad som kan återstå.
20 §
/Träder i kraft I:2026-07-01/
Om det är oklart hur medlen ska fördelas, ska förvaltaren  upprätta ett förslag till efterutdelning. I så fall tillämpas  bestämmelserna i detta kapitel om utdelning, utbetalning av  utdelningsmedel och förskottsbetalning.
I förslaget till efterutdelning kan utdelning beräknas även  för en fordran som har blivit känd efter det att ett  utdelningsförslag enligt 4 § upprättades. En fordran får  beaktas utan bevakning trots att ett bevakningsförfarande har  genomförts i konkursen. Om ett bevakningsförfarande inte har  genomförts, får förvaltaren besluta om ett sådant inför  efterutdelningen.
Av nytillkomna medel ska en borgenär för en fordran som inte  har tagits upp i ett utdelningsförslag enligt 4 § först så  långt medlen räcker tilldelas så mycket som skulle ha tillagts  fordran, om denna hade beaktats i utdelningsförslaget.  Därefter får borgenären tillsammans med övriga borgenärer ta  del av det som kan återstå.
Lag (2025:796)
.
21 §
/Upphör att gälla U:2026-07-01/
Om förvaltaren anser att de nytillkomna medlen kan  fördelas utan att ett förslag till efterutdelning upprättas  och om tillsynsmyndigheten medger det, får förvaltaren dela ut  medlen till berättigade borgenärer utan att föregående  bestämmelser i detta kapitel iakttas. För utbetalningen gäller  dock 9 § andra stycket och 13 a §. En borgenär förlorar sin  rätt till utdelning, om borgenären inte gör anspråk på medlen  inom ett år räknat från det att förvaltaren har anmält till  rätten att medlen har skickats till borgenären.
Första stycket tillämpas också för det fall att det finns skäl  att upprätta ett utdelningsförslag men medlen inte räcker till  betalning av de kostnader som är förenade med detta.
Lag (2021:538)
.
21 §
/Träder i kraft I:2026-07-01/
Om förvaltaren anser att de nytillkomna medlen kan  fördelas utan att ett förslag till efterutdelning upprättas,  får förvaltaren dela ut medlen till berättigade borgenärer  utan att tillämpa de föregående bestämmelserna i detta  kapitel. För utbetalningen gäller dock 9 § andra och tredje  styckena och 13 a §. En borgenär förlorar sin rätt till  utdelning, om borgenären inte gör anspråk på medlen inom ett  år från det att förvaltaren har anmält till tillsyns-
myndigheten att medlen har betalats till borgenären.
Första stycket tillämpas också om det finns skäl att upprätta  ett utdelningsförslag men medlen inte räcker till betalning av  de kostnader som är förenade med detta.
Lag (2025:796)
.
Viss anmälningsskyldighet m.m.
22 §
Om utdelning eller efterutdelning har utfallit på ett företagsinteckningsbrevs belopp, ska förvaltaren anmäla detta till inskrivningsmyndigheten. Anmälan ska göras sedan beslutet att fastställa utdelningen eller efterutdelningen har vunnit laga kraft eller, i fall som avses i 21 §, när utbetalningen har ägt rum. Tillsammans med anmälningen ska förvaltaren sända in utdelningsförslaget eller någon annan handling som visar fördelningen.
När inteckningsborgenären lyfter betalning, ska detta antecknas på företagsinteckningsbrevet. Om företagsinteckningsbrevet är elektroniskt, ska förvaltaren i stället anmäla betalningen till Bolagsverket för registrering i inteckningsbrevsregistret.
Lag (2008:1077)
.
12 kap. Ackord i konkurs m.m.
Frivillig uppgörelse
1 §
/Upphör att gälla U:2026-07-01/
Visar gäldenären att han har kommit överens om betalningen av sina skulder eller på annat sätt träffat uppgörelse med de borgenärer vars fordringar har bevakats eller, när bevakning inte behövs, vars fordringar är kända för förvaltaren, skall rätten på ansökan av gäldenären besluta om nedläggning av konkursen. Innan beslut meddelas skall förvaltaren höras.
Om bevakningsförfarande äger rum, får beslut om att lägga ned konkursen inte meddelas före bevakningstidens utgång.
Rätten kan förordna att boets egendom inte får säljas innan ansökningen har prövats, om egendomen inte behöver säljas av någon sådan anledning som avses i 8 kap. 3 § andra stycket 2 och 3.
1 §
/Träder i kraft I:2026-07-01/
Om gäldenären visar att han eller hon har kommit överens  om betalningen av sina skulder eller på något annat sätt  träffat en uppgörelse med de borgenärer vars fordringar har  bevakats eller, när bevakning inte behövs, vars fordringar är  kända för förvaltaren, ska tillsynsmyndigheten på ansökan av  gäldenären besluta att lägga ned konkursen. Innan ett beslut  meddelas ska förvaltaren höras.
Om ett bevakningsförfarande har inletts får ett beslut om att  lägga ned konkursen inte meddelas före bevakningstidens  utgång.
Tillsynsmyndigheten får besluta att boets egendom inte får  säljas innan ansökan har prövats, om egendomen inte behöver  säljas av en sådan anledning som avses i 8 kap. 3 § andra  stycket 2 och 3.
Lag (2025:796)
.
2 §
Ett beslut att lägga ned konkursen skall kungöras.
Innan egendomen i boet återställs till gäldenären, skall konkurskostnaderna och andra skulder som boet har ådragit sig tas ut ur egendomen.
Är någon kostnad eller skuld tvistig, skall förvaltaren sätta in behövliga medel till betalning av kostnaden eller skulden i den bank eller det kreditmarknadsföretag som parterna enas om.
Räntan skall tillkomma den som slutligen blir berättigad till medlen.
Lag (2004:431)
.
Ackordsförslag m. m.
3 §
/Upphör att gälla U:2026-07-01 genom
lag (2025:796)
./
Reglerna i 4--28 §§ om ackord är tillämpliga endast i en konkurs i vilken det har beslutats att bevakningsförfarande skall äga rum.
4 §
/Upphör att gälla U:2026-07-01/
Om gäldenären vill bjuda ackord, skall han tillställa rätten ett ackordsförslag. I förslaget skall anges
1. hur mycket gäldenären bjuder i betalning,
2. när betalningen skall ske,
3. om säkerhet har ställts för ackordet och vari säkerheten i så fall består.
4 §
/Träder i kraft I:2026-07-01/
En gäldenär får ansöka om ackord i konkursen. Ansökan ska  ges in till förvaltaren och ska innehålla ett ackordsförslag  som anger
1. hur mycket gäldenären erbjuder i betalning,
2. när betalningen ska ske, och
3. om säkerhet har ställts för ackordet och vad den i så fall  består av.
Lag (2025:796)
.
5 §
Ett ackord får avse att fordringar som tillkommer de borgenärer som enligt 11 § har rätt att rösta om förslaget sätts ned och betalas på närmare angivet sätt. Ackordet skall ge likaberättigade borgenärer lika rätt och minst tjugofem procent av fordringarnas belopp, om inte en lägre ackordsprocent godkänns av samtliga kända borgenärer som har bevakat fordran och skulle omfattas av ackordet eller om det finns synnerliga skäl för lägre utdelning. Betalning av föreskriven minsta utdelning skall ske inom ett år efter det att ackordet har fastställts, om inte samtliga nämnda borgenärer godkänner en längre betalningstid.
Ett ackord får innehålla villkor att borgenärer får full betalning intill ett visst belopp, om avvikelsen kan anses skälig med hänsyn till omfattningen av boet och övriga omständigheter. Avvikelser till nackdel för en viss borgenär får också äga rum, om han medger det.
Ett ackord får även avse att gäldenären endast får anstånd med betalningen eller annan särskild eftergift. Första och andra styckena gäller i tillämplig utsträckning.
6 §
/Upphör att gälla U:2026-07-01/
Ett ackordsförslag får tas upp endast om det kommer in till rätten före den dag då kungörelsen om utdelningsförslaget i konkursen är införd i Post- och Inrikes Tidningar eller, när utbyte enligt 15 kap. 2 § sker, före den dag då underrättelserna sändes ut.
Om ackordsförslaget har kommit in i rätt tid, skall rätten inhämta yttrande av förvaltaren huruvida förslaget bör föreläggas borgenärerna.
Avstyrker förvaltaren att det sker, får förslaget tas upp endast om rätten finner synnerliga skäl till det.
6 §
/Träder i kraft I:2026-07-01/
En ansökan om ackord får tas upp till prövning endast om
1. den ges in till förvaltaren före den dag då  utdelningsförslaget kungjordes eller, när kungörelser ersätts  med skriftliga underrättelser enligt 15 kap. 2 §, före den dag  då underrättelserna skickades,
2. gäldenären har bekräftat bouppteckningen, och
3. ett bevakningsförfarande har genomförts.
Lag (2025:796)
.
7 §
/Upphör att gälla U:2026-07-01/
Möter enligt 4--6 §§ hinder mot att ackordsförslaget tas upp, skall det avvisas.
7 §
/Träder i kraft I:2026-07-01/
Förvaltaren ska avvisa en ansökan om ackord, om inte de  krav som anges i 4-6 §§ är uppfyllda eller om förvaltaren  anser att ackordsförslaget inte ska presenteras för  borgenärerna.
Om ansökan inte avvisas, ska förvaltaren snarast överlämna  ansökan med tillhörande handlingar till rätten och bifoga ett  eget yttrande i frågan om huruvida ackordsförslaget bör antas  av borgenärerna.
Förvaltaren ska till rätten samtidigt med ansökan ge in en  förteckning över de borgenärer som har rätt att rösta i  ackordsfrågan, med uppgifter om de fordringsbelopp för vilka  rösträtt får utövas.
Lag (2025:796)
.
Sammanträde för prövning av ackordsförslag
8 §
/Upphör att gälla U:2026-07-01/
Om ackordsförslaget tas upp, ska rätten genast kalla  borgenärerna till ett sammanträde för att pröva förslaget.  Innan gäldenären har bekräftat bouppteckningen, får kallelse  utfärdas endast om det finns synnerliga skäl för det.  Kallelsen ska kungöras.
Sammanträdet får inte hållas tidigare än tre veckor efter det  att ackordsförslaget togs upp och inte heller innan  tvistefrågor som har uppkommit genom anmärkningar mot bevakade  fordringar har handlagts vid förlikningssammanträdet.
Lag (2021:538)
.
8 §
/Träder i kraft I:2026-07-01/
Om ansökan överlämnas till rätten, ska rätten genast kalla  borgenärerna och gäldenären till ett sammanträde för att pröva  förslaget. Kallelsen ska kungöras.
Lag (2025:796)
.
9 §
/Upphör att gälla U:2026-07-01 genom
lag (2025:796)
./
Förvaltaren skall snarast till rätten inkomma med yttrande huruvida han anser att ackordsförslaget bör antas av borgenärerna. Yttrandet skall hållas tillgängligt för borgenärerna vid sammanträdet för prövning av ackordsförslaget, om det inte har sänts till dem tidigare.
10 §
/Upphör att gälla U:2026-07-01/
Vid sammanträdet för prövning av ackordsförslaget ska  förvaltaren närvara. Om gäldenären inte kan infinna sig  personligen, bör han eller hon inställa sig genom ombud.
Förvaltaren ska tillhandahålla en förteckning över de  borgenärer som har rätt att rösta i ackordsfrågan, med uppgift  om de fordringsbelopp för vilka rösträtt får utövas. Om det  mot någon av dessa fordringar har framställts en anmärkning  som inte har prövats eller för det fall efterbevakning har  skett, anmärkningstiden ännu inte har gått ut, ska det  särskilt anges i förteckningen.
Om gäldenären inte har bekräftat bouppteckningen, ska  anledningen till det uppges vid sammanträdet.
Lag (2021:538)
.
10 §
/Träder i kraft I:2026-07-01/
Vid sammanträdet för prövning av ackordsförslaget ska  förvaltaren närvara.
Lag (2025:796)
.
11 §
Vid omröstning i ackordsfrågan får rösträtt utövas endast för bevakade fordringar. En borgenär som kan få täckning för sin fordran genom kvittning eller vars fordran är förenad med förmånsrätt deltar dock inte i omröstningen. En borgenär, som har rätt till betalning först efter övriga borgenärer, deltar inte heller i omröstningen, såvida inte de övriga borgenärerna medger det.
Om en borgenär helt eller delvis avstår från kvittningsrätt eller förmånsrätt, deltar han eller hon i motsvarande mån. Kan en borgenärs fordran endast till viss del täckas genom kvittning, eller understiger värdet av den egendom i vilken borgenären har särskild förmånsrätt borgenärens fordran, deltar han eller hon med återstående del av fordringen.
En svarande som med anledning av en återvinningstalan har fått eller kan få en fordran mot gäldenären, får utan bevakning delta med fordringen i omröstningen.
Innebär ackordsförslaget att borgenärer som inte har förmånsrätt ska få full betalning intill visst belopp, får rösträtt inte utövas för de fordringar som därigenom får full betalning.
Med borgenärer som har förmånsrätt likställs en borgenär som till säkerhet för sin fordran har gjort förbehåll om återtaganderätt.
Lag (2008:993)
.
12 §
/Upphör att gälla U:2026-07-01 genom
lag (2025:796)
./
En anmärkning som har framställts mot en fordran utgör inte hinder mot att borgenären deltar med fordringen i omröstningen. Är utgången av omröstningen beroende av om fordringen skall beaktas eller inte, skall rätten vid sammanträdet utreda tvistefrågan och söka åstadkomma förlikning. De närvarande får med bindande verkan för dem som har uteblivit medge att en anmärkning förfaller eller inskränks eller uppdra åt förvaltaren att ingå förlikning med borgenären. Kan förlikning inte träffas, skall frågan handläggas enligt vad som sägs i 17 § första stycket för bestämmande av omröstningens utgång. Har en anmärkning mot någon yrkad fordran eller förmånsrätt prövats enligt 9 kap. 16 §, skall rättens avgörande dock tillämpas vid omröstningen i ackordsfrågan, om det inte före omröstningen visas att avgörandet har ändrats av högre rätt.
Förlikning angående en anmärkning som har framställts mot en fordran får inte ingås på något annat sätt än som har nämnts nu, om inte alla vars rätt är beroende av förlikningen samtycker till det.
13 §
Om både en borgenär och en borgensman eller någon annan som förutom gäldenären ansvarar för borgenärens fordran vill rösta för denna i ackordsfrågan, har de tillsammans en röst, vilken beräknas efter borgenärens fordran. Kan de inte enas, gäller borgenärens mening, om inte de andra löser ut honom eller ställer betryggande säkerhet för fordringen.
14 §
Gäldenären får inte återta eller ändra ackordsförslaget utan rättens medgivande. Ett yrkande om detta skall framställas senast vid sammanträdet och innan omröstningen sker.
Om en ändring i ackordsförslaget medges, får prövningen av ackordsförslaget skjutas upp till ett fortsatt sammanträde inom tre veckor. Om ändringen inte medför att förslaget blir sämre för borgenärerna, får prövningen skjutas upp endast om det finns särskilda skäl till det.
Om rätten i något annat fall än som avses i andra stycket, efter att ha hört förvaltaren och de närvarande borgenärerna, anser att det finns särskilda skäl för att borgenärernas prövning av ackordsförslaget skjuts upp, får rätten besluta om uppskov till ett fortsatt sammanträde inom tre veckor.
Borgenärsmajoritet vid ackord m. m.
15 §
Ett ackordsförslag som ger minst femtio procent av fordringsbeloppen skall anses antaget av borgenärerna, om tre femtedelar av de röstande har godtagit förslaget och deras fordringar uppgår till tre femtedelar av de röstberättigande fordringarnas sammanlagda belopp. Är ackordsprocenten lägre, skall ackordsförslaget anses antaget om tre fjärdedelar av de röstande har enats om förslaget och deras fordringar uppgår till tre fjärdedelar av de röstberättigande fordringarnas sammanlagda belopp.
16 §
/Upphör att gälla U:2026-07-01 genom
lag (2025:796)
./
Anser en borgenär eller gäldenären att ett beslut genom vilket ett ackordsförslag har förkastats av borgenärerna inte har tillkommit på lagligt sätt, får han överklaga beslutet i hovrätten inom tre veckor från beslutet. Gäldenären får dock överklaga beslutet endast om hans rätt kan vara beroende av det. Beslutet tillämpas omedelbart, om inte något annat förordnas.
Lag (1990:1072)
.
Fastställelse av ackord
17 §
/Upphör att gälla U:2026-07-01/
Har ett ackordsförslag antagits vid sammanträdet men finns det enligt 19 § anledning att inte fastställa ackordet, skall ackordsfrågan prövas av rätten vid en förhandling. Detsamma gäller, om det vid sammanträdet inte kan avgöras om förslaget har antagits eller förkastats av borgenärerna.
Om ackordsfrågan inte skall prövas vid en förhandling, skall rätten fastställa ackordet.
Beslut i ackordsfrågan skall meddelas inom en vecka, om inte längre rådrum är nödvändigt på grund av särskilda omständigheter.
17 §
/Träder i kraft I:2026-07-01/
Om ett ackordsförslag har antagits vid sammanträdet, ska  rätten fastställa ackordet under förutsättning att 19 § inte  är tillämplig. Om det vid sammanträdet inte kan avgöras om  ackordsförslaget har antagits eller förkastats ska rätten även  pröva den frågan.
Rätten ska besluta i ackordsfrågan inom en vecka, om det inte  är nödvändigt med mer tid på grund av särskilda  omständigheter.
Lag (2025:796)
.
18 §
/Upphör att gälla U:2026-07-01 genom
lag (2025:796)
./
Är utgången av omröstningen över ackordsförslaget beroende av om kvarstående anmärkningar godkänns eller inte och finns det i övrigt skäl att fastställa ackordet, skall rätten vid förhandlingen först pröva anmärkningarna eller så många av dem att utgången av omröstningen blir densamma vare sig övriga anmärkningar godkänns eller inte.
19 §
Ett ackord får inte fastställas, om
1. ärendet inte har handlagts på föreskrivet sätt och felet kan ha inverkat på ackordsfrågans utgång,
2. ackordet inte uppfyller de villkor som anges i 5 §,
3. det finns skälig anledning att anta att gäldenären i hemlighet har gynnat någon borgenär i avsikt att inverka på ackordsfrågan eller att något annat svek har ägt rum vid ackordet eller
4. ackordet uppenbart är till skada för borgenärerna.
Även om första stycket inte är tillämpligt får rätten efter omständigheterna vägra att fastställa ackordet, om en borgenär eller en borgensman eller någon annan som förutom gäldenären svarar för fordringen har bestritt fastställelse på grund av att
1. betryggande säkerhet för ackordets fullgörande inte finns,
2. ackordet är till skada för borgenärerna eller
3. ackordet av någon annan särskild anledning inte bör medges.
Vägras fastställelse enligt första stycket 1 och är inte förslaget förkastat av borgenärerna eller förfallet, skall borgenärerna på nytt pröva ackordsförslaget och ett sammanträde sättas ut för detta. Ett sådant sammanträde får hållas tidigast tio dagar efter beslutet om vägrad fastställelse. Borgenärerna skall kallas till sammanträdet. Kallelsen skall kungöras.
20 §
/Upphör att gälla U:2026-07-01/
En förhandling enligt 17 § skall äga rum så snart som möjligt. Till förhandlingen skall förvaltaren, gäldenären och de borgenärer som var närvarande vid sammanträde som avses i 8 § kallas.
20 §
/Träder i kraft I:2026-07-01/
Om rätten håller ett sammanträde vid en prövning enligt 
17 §, ska förvaltaren, gäldenären och de borgenärer som var  närvarande vid det sammanträde som avses i 8 § kallas.
Lag (2025:796)
.
Verkan av ackord
21 §
Ett fastställt ackord är bindande för alla borgenärer, kända och okända, som har haft rätt att efter bevakning rösta om ackordsförslaget.
En borgenär, som har rätt till betalning först efter övriga borgenärer, förlorar sin rätt till betalning av gäldenären, om inte alla borgenärer som enligt 11 § hade rätt att rösta om ackordsförslaget tillgodoses fullt ut genom ackordet.
Den som har förmånsrätt i viss egendom är bunden av ackordet i fråga om belopp som inte kan tas ut ur egendomen.
En borgenär har, utan hinder av ackordet, den rätt till kvittning som följer av 5 kap. 15 och 16 §§.
Lag (2008:993)
.
22 §
En borgenär som har godkänt ett ackordsförslag förlorar inte genom godkännandet sin rätt mot borgensmän eller andra som förutom gäldenären svarar för fordringen.
23 §
En anmärkning mot en bevakning skall, om förmånsrätt yrkas för den bevakade fordringen, prövas på det sätt som föreskrivs i denna lag även om ackord har kommit till stånd.
24 §
Innan egendomen i boet till följd av att ett ackord har fastställts återställs till gäldenären, skall konkurskostnaderna och andra skulder som boet har ådragit sig tas ut ur egendomen. Förvaltaren skall dessutom se till att de borgenärer som har förmånsrätt för sina bevakade fordringar av egendomen, så långt den räcker, får den betalning som tillkommer dem på grund av förmånsrätten.
Är någon kostnad eller skuld tvistig, tillämpas 2 § tredje stycket.
25 §
När ackord har fastställts, får talan om återvinning inte väckas av någon borgenär som omfattas av ackordet. Talan som har väckts på behörigt sätt får trots det prövas.
Vad som vinns genom återvinningstalan och inte behövs för något sådant ändamål som avses i 24 § skall, sedan kärandens kostnader har ersatts, tillkomma de borgenärer som omfattas av ackordet. En svarande som med anledning av kärandens talan får en fordran mot gäldenären har rätt att på vad han annars skulle ha fått betala avräkna den utdelning som tillkommer honom.
Tillsyn över ackord
26 §
/Upphör att gälla U:2026-07-01/
På begäran av en borgenär vars fordran omfattas av ackordet kan rätten, om det finns skäl till det, förordna förvaltaren eller någon annan lämplig person att utöva tillsyn över att gäldenären fullgör sina åtaganden enligt ackordet. Om det behövs, skall även en ersättare för tillsynsmannen förordnas.
Gäldenären skall ge tillsynsmannen de uppgifter som denne begär och följa de anvisningar som tillsynsmannen lämnar.
Tillsynsmannen skall entledigas av rätten, om det visar sig att han inte är lämplig eller att han av någon annan särskild orsak bör skiljas från uppdraget.
26 §
/Träder i kraft I:2026-07-01/
På ansökan av en borgenär vars fordran omfattas av  ackordet får tillsynsmyndigheten, om det finns skäl för det,  förordna förvaltaren eller någon annan lämplig person att  utöva tillsyn över att gäldenären fullgör sina åtaganden  enligt ackordet. Om det behövs, ska även en ersättare för  tillsynspersonen förordnas.
Innan ett beslut om fastställelse av ackord har meddelats, får  en ansökan enligt första stycket även göras hos rätten.
Lag (2025:796)
.
26 a §
/Träder i kraft I:2026-07-01/
Gäldenären ska lämna de upplysningar till  tillsynspersonen som han eller hon begär. Gäldenären ska också  följa de anvisningar som tillsynspersonen lämnar.
Tillsynspersonen ska entledigas av tillsynsmyndigheten, om det  visar sig att han eller hon inte är lämplig eller av någon  annan särskild orsak bör skiljas från uppdraget.
Lag (2025:796)
.
27 §
/Upphör att gälla U:2026-07-01/
Arvode till tillsynsmannen och ersättning för de kostnader som uppdraget har medfört skall prövas av rätten, om tillsynsmannen eller gäldenären begär det. Så länge ackordet inte har fullgjorts, får en sådan begäran framställas också av en borgenär vars fordran omfattas av ackordet.
27 §
/Träder i kraft I:2026-07-01/
Tillsynspersonens arvode och ersättning för de kostnader  som uppdraget har medfört ska prövas av tillsynsmyndigheten på  ansökan av tillsynspersonen eller gäldenären. Så länge  ackordet inte har fullgjorts, får en sådan ansökan göras även  av en borgenär vars fordran omfattas av ackordet.
Ett beslut om arvode och ersättning enligt första stycket  gäller när det har fått laga kraft.
Lag (2025:796)
.
Förverkande av ackord
28 §
/Upphör att gälla U:2026-07-01/
På ansökan av en borgenär vars fordran omfattas av ackordet kan rätten förklara att den eftergift som genom ackordet har medgetts gäldenären förfaller, om
1. gäldenären
a) har gjort sig skyldig till oredlighet mot borgenärer,
b) har gjort sig skyldig till uppsåtligt försvårande av konkurs eller exekutiv förrättning, eller
c) i hemlighet har gynnat någon borgenär i syfte att inverka på ackordsfrågan,
2. gäldenären har åsidosatt vad som åligger honom enligt 26 §
andra stycket, eller
3. gäldenären på något annat sätt uppenbart har försummat sina åtaganden enligt ackordet.
Förlikning är inte tillåten i en fråga som avses i första stycket.
Även om den eftergift som har medgetts gäldenären förklaras förfallen, får borgenärerna göra ackordet i övrigt gällande mot gäldenären eller mot den som har gått i borgen för ackordet.
Lag (2005:243)
.
28 §
/Träder i kraft I:2026-07-01/
På ansökan av en borgenär vars fordran omfattas av  ackordet får rätten förklara att den eftergift som gäldenären  har fått genom ackordet förfaller, om
1. gäldenären
a) har gjort sig skyldig till oredlighet mot borgenärer,
b) har gjort sig skyldig till uppsåtligt försvårande av  konkurs eller exekutiv förrättning, eller
c) i hemlighet har gynnat någon borgenär i syfte att inverka  på ackordsfrågan,
2. gäldenären inte har uppfyllt sina skyldigheter enligt 26  a §, eller
3. gäldenären på något annat sätt uppenbart har försummat sina  åtaganden enligt ackordet.
Förlikning är inte tillåten i en fråga som avses i första  stycket.
Även om den eftergift som gäldenären har fått genom ackordet  förklaras förfallen, får borgenärerna göra ackordet i övrigt  gällande mot gäldenären eller mot den som har gått i borgen  för ackordet.
Lag (2025:796)
.
13 kap. Förvaltarens slutredovisning
Avgivande av slutredovisningen
1 §
Förvaltaren skall avge slutredovisning för sin förvaltning i enlighet med vad som föreskrivs i detta kapitel. En förvaltare som avgår innan konkursen är avslutad skall avge slutredovisning, även om han har haft hand om förvaltningen tillsammans med andra förvaltare. Har förvaltningen varit delad, behöver redovisningen omfatta endast den del av förvaltningen som har ankommit på den avgående förvaltaren ensam.
Om förvaltarens skyldighet att under konkursen redovisa medelsförvaltningen m. m. finns det bestämmelser i 7 kap. 18--21 §§.
2 §
Slutredovisning skall avges
1. om konkursbeslutet hävs av högre rätt,
2. om förvaltaren avgår före konkursens slut,
3. om konkursen avskrivs på grund av otillräckliga tillgångar,
4. om konkursen avskrivs därför att ingen fordran har gjorts gällande i konkursen,
5. vid utdelning och vid efterutdelning enligt 11 kap. 20 §,
6. vid efterutdelning enligt 11 kap. 21 §,
7. om konkursen läggs ned efter frivillig uppgörelse,
8. om egendomen i boet återställs till gäldenären till följd av att ackord har fastställts.
3 §
/Upphör att gälla U:2026-07-01/
Slutredovisningen skall avges till tillsynsmyndigheten. Till slutredovisningen skall förvaltaren bifoga de handlingar som är av betydelse för kontroll av redovisningen. Förvaltaren skall ge in en kopia av redovisningen till rätten. I fall som avses i 2 § 1, 4 och 7 skall en kopia samtidigt lämnas till gäldenären.
3 §
/Träder i kraft I:2026-07-01/
Slutredovisningen ska ges in till tillsynsmyndigheten.  Till slutredovisningen ska förvaltaren bifoga de handlingar  som är av betydelse för kontroll av redovisningen.
I de fall som avses i 2 § 1, 4 och 7 ska gäldenären få del av  slutredovisningen.
Lag (2025:796)
.
4 §
/Upphör att gälla U:2026-07-01/
I fall som avses i 2 § 5 skall slutredovisningen avges samtidigt som utdelningsförslaget ges in till rätten. I övriga i 2 § avsedda fall skall förvaltaren avge redovisningen så snart som möjligt.
4 §
/Träder i kraft I:2026-07-01/
I de fall som avses i 2 § 5 ska slutredovisningen ges in  tillsammans med utdelningsförslaget. I övriga fall ska  förvaltaren lämna redovisningen så snart som möjligt.
Lag (2025:796)
.
/Rubriken upphör att gälla U:2026-07-01/
Granskning av slutredovisningen
5 §
/Upphör att gälla U:2026-07-01/
Tillsynsmyndigheten skall i de fall som avses i 2 § 2, 3, 5, 6 och 8 granska slutredovisningen samt i de fall som avses i 2 § 2, 5 och 8 avge utlåtande över densamma. Tillsynsmyndigheten skall skicka utlåtandet till rätten. Redovisningen och utlåtandet skall hållas tillgängliga hos rätten och tillsynsmyndigheten för dem som vill ta del av handlingarna.
/Rubriken träder i kraft I:2026-07-01/
Åtgärder för granskning av slutredovisningen
5 §
/Träder i kraft I:2026-07-01/
Slutredovisningen ska hållas tillgänglig hos  tillsynsmyndigheten för den som vill granska den.
Lag (2025:796)
.
6 §
/Upphör att gälla U:2026-07-01/
I fall som avses i 2 § 5 skall av den kungörelse som rätten utfärdar enligt 11 kap. 6 § framgå att slutredovisningen och utlåtandet är tillgängliga för granskning och var handlingarna finns.
I fall som avses i 2 § 2 och 8 skall rätten, när tillsynsmyndigheten har lämnat sitt utlåtande, kungöra att slutredovisningen och utlåtandet har avgetts samt var handlingarna är tillgängliga för granskning.
I de kungörelser som nämns i första och andra styckena skall det anges vad den som vill klandra redovisningen måste göra.
6 §
/Träder i kraft I:2026-07-01/
I de fall som avses i 2 § 5 ska det av den kungörelse som  utfärdas enligt 11 kap. 6 § framgå att slutredovisningen är  tillgänglig för granskning hos tillsynsmyndigheten.
I de fall som avses i 2 § 2 och 8 ska tillsynsmyndigheten  kungöra att slutredovisningen är tillgänglig för granskning  hos myndigheten.
I kungörelsen ska det anges vad den som vill klandra  redovisningen måste göra.
Lag (2025:796)
.
Klander av slutredovisningen
7 §
/Upphör att gälla U:2026-07-01/
Förvaltarens slutredovisning får klandras av tillsynsmyndigheten och gäldenären. Även en borgenär får klandra redovisningen, om hans rätt kan vara beroende av den.
Talan om klander av slutredovisning väcks genom stämning vid den tingsrätt där konkursen är eller har varit anhängig.
I fall som avses i 2 § 2, 5 och 8 skall talan väckas senast den dag som rätten bestämmer och anger i kungörelsen. Denna dag skall bestämmas så att tre månader förflyter från den tidpunkt då kungörelsen kan antas bli införd i Post- och Inrikes Tidningar. I övriga fall skall talan väckas inom tre månader från den dag då kopian av redovisningen kom in till rätten.
7 §
/Träder i kraft I:2026-07-01/
Förvaltarens slutredovisning får klandras av  tillsynsmyndigheten och gäldenären. Även en borgenär får  klandra slutredovisningen, om hans eller hennes rätt kan vara  beroende av den.
En talan om klander av slutredovisning väcks genom stämning  vid den tingsrätt som har beslutat om konkursen. Till  stämningsansökan ska redovisningen bifogas.
I de fall som avses i 2 § 2, 5 och 8 ska talan väckas senast  tre månader från dagen för kungörandet. Detta ska anges i  kungörelsen. I övriga fall ska talan väckas inom tre månader  från den dag slutredovisningen kom in till tillsynsmyndigheten.
Lag (2025:796)
.
8 §
Har upphävts genom
lag (2006:706)
.
9 §
En borgenär som har väckt klandertalan har rätt att av konkursboet få ersättning för sina rättegångskostnader i den mån de täcks av vad som genom rättegången har kommit boet till godo.
14 kap. Konkurskostnader
Allmänna bestämmelser
1 §
/Upphör att gälla U:2026-07-01/
Med konkurskostnad avses
1. arvode och kostnadsersättning till förvaltare,
2. arvode och kostnadsersättning till en sådan rådgivare eller förlikningsman som har utsetts enligt 7 kap. 7 §,
3. ersättning till ett sakkunnigt biträde som förvaltare har anlitat med stöd av 7 kap. 11 §,
4. ersättning till staten för tillsynen över förvaltningen,
5. kostnad för kungörande av beslut eller åtgärd rörande konkursen,
6. kostnad för de skriftliga kallelser och underrättelser till borgenärerna som utfärdas i konkursen,
7. ersättning enligt 6 kap. 14 § till gäldenären eller någon annan för inställelse.
Som konkurskostnad anses inte de kostnader för kungörelsen, kallelser och underrättelser som föranleds av efterbevakning.
1 §
/Träder i kraft I:2026-07-01/
Med konkurskostnad avses
1. arvode och kostnadsersättning till förvaltare,
2. ersättning till ett sakkunnigt biträde enligt 16 §,
3. avgifter enligt 17 § första stycket, och
4. ersättning och förskott på ersättning till gäldenären eller  någon annan för inställelse enligt 6 kap. 14 §.
Lag (2025:796)
.
2 §
Konkurskostnaderna skall utgå ur konkursboet framför andra skulder som boet har ådragit sig. I den mån konkurskostnaderna inte kan tas ut ur boet, skall de betalas av staten, om inte något annat följer av 3 §.
Om förvaltaren har haft kostnader för försäljning av fast egendom och de inte kan tas ut ur egendomens avkastning och köpeskilling eller annars ur boet, skall de betalas av staten.
Lag (2005:190)
.
3 §
/Upphör att gälla U:2026-07-01/
Om en konkurs har uppstått på ansökan av någon annan borgenär än staten och om konkursen avskrivs enligt 10 kap. 1 §, ska, i den mån konkurskostnaderna inte kan tas ut ur boet, borgenären svara för dessa, dock högst med ett belopp som motsvarar en tiondel av det vid tiden för konkursbeslutet gällande prisbasbeloppet enligt 2 kap.
6 och 7 §§ socialförsäkringsbalken. Är flera borgenärer betalningsskyldiga, svarar de solidariskt. I beslutet om avskrivning ska ansvarig borgenär åläggas att betala konkurskostnaderna med den angivna begränsningen. Kan kostnaderna inte heller tas ut av borgenären, ska de betalas av staten.
Lag (2010:1239)
.
3 §
/Träder i kraft I:2026-07-01/
Om en konkurs har beslutats på ansökan av någon annan  borgenär än staten eller en borgenär vars fordran omfattas av  statlig lönegaranti enligt lönegarantilagen (1992:497) och om  konkursen avskrivs enligt 10 kap. 1 §, ska borgenären ansvara  för konkurskostnaderna i den utsträckning dessa inte kan tas  ur boet. Ansvaret är begränsat till ett belopp som motsvarar  tre tiondelar av det vid tiden för konkursbeslutet gällande  prisbasbeloppet enligt 2 kap. 6 och 7 §§  socialförsäkringsbalken. Om flera borgenärer vid tidpunkten  för konkursbeslutet har ansökt om konkurs ansvarar de  solidariskt för beloppet. I beslutet om avskrivning ska den  eller de ansvariga borgenärerna förpliktas att betala  konkurskostnaderna med den angivna begränsningen.
Om kostnaderna inte kan tas ut av borgenären, ska de betalas  av staten.
Lag (2025:796)
.
Förvaltarens arvode
4 §
/Upphör att gälla U:2026-07-01/
Arvodet till förvaltaren bestäms av rätten. Om det har utsetts flera förvaltare, skall särskilt arvode bestämmas för var och en av dem.
Arvodet får inte bestämmas till ett högre belopp än som med hänsyn till det arbete som uppdraget har krävt, den omsorg och skicklighet varmed det har utförts samt boets omfattning kan anses utgöra skälig ersättning för uppdraget.
Regeringen eller den myndighet som regeringen bestämmer fastställer taxa som skall tillämpas vid bestämmande av arvode till förvaltaren om konkursen avskrivs enligt 10 kap. 1 §.
4 §
/Träder i kraft I:2026-07-01/
Arvodet till förvaltaren bestäms av tillsynsmyndigheten  eller, i fall som avses i 9 § andra stycket, av rätten. Om det  har utsetts flera förvaltare, ska ett särskilt arvode  bestämmas för var och en av dem.
Arvodet får inte bestämmas till ett högre belopp än som med  hänsyn till det arbete som uppdraget har krävt, den omsorg och  skicklighet varmed det har utförts samt boets omfattning kan  anses utgöra skälig ersättning för uppdraget.
Regeringen eller den myndighet som regeringen bestämmer får  meddela föreskrifter om en taxa som ska tillämpas när  förvaltarens arvode bestäms, om konkursen skrivs av enligt 10  kap. 1 §.
Lag (2025:796)
.
5 §
Arvodet skall bestämmas till ett visst belopp i ett för allt, om inte enligt 18 § ett särskilt arvode behöver beräknas för egendom som avses där. Ett sådant särskilt arvode får bestämmas innan arvodesfrågan i övrigt avgörs.
När ett särskilt arvode bestäms för viss egendom, tillämpas de grunder för arvodesberäkningen som anges i 4 §.
6 §
/Upphör att gälla U:2026-07-01/
Arvodet bestäms efter framställning av förvaltaren. Har det utsetts flera förvaltare, bör deras arvoden bestämmas på en gång, om det lämpligen kan ske.
I arvodesframställningen skall förvaltaren ange det belopp som han begär och, om det kan komma i fråga att bestämma ett särskilt arvode för viss egendom, även det beloppet. Till framställningen skall bifogas en redogörelse för det arbete som uppdraget har medfört med en specificerad räkning, som utvisar det begärda beloppets fördelning på de olika förvaltningsåtgärderna. Har förvaltaren anlitat ett sådant biträde som avses i 7 kap. 11 § och har biträdet erhållit gottgörelse eller har förvaltaren tillgodoförts ersättning för utgifter, skall det anges i redogörelsen.
Om det finns anledning att bestämma ett särskilt arvode för viss egendom, skall förvaltaren tillhandahålla rätten en förteckning över de kända rättsägare som har särskild förmånsrätt i egendomen.
6 §
/Träder i kraft I:2026-07-01/
Arvodet bestäms efter ansökan av förvaltaren till  tillsynsmyndigheten. Om det har utsetts flera förvaltare, ska  deras arvoden bestämmas samtidigt, om det är lämpligt.
Förvaltaren ska i ansökan ange det belopp som han eller hon  begär i arvode. Till ansökan ska förvaltaren bifoga en  redogörelse för det arbete som uppdraget har medfört med en  specificerad räkning, som utvisar det begärda beloppets  fördelning på de olika förvaltningsåtgärderna. Om förvaltaren  har anlitat ett sakkunnigt biträde med stöd av 7 kap. 11 § och  biträdet har fått ersättning eller förvaltaren har  tillgodoförts ersättning för utgifter, ska det anges i  redogörelsen.
Lag (2025:796)
.
7 §
/Upphör att gälla U:2026-07-01/
Avser en arvodesframställning endast att ett särskilt arvode skall bestämmas för viss egendom, får rätten avgöra om det finns skäl att ta upp yrkandet till prövning innan arvode i övrigt bestäms.
7 §
/Träder i kraft I:2026-07-01/
Om det finns anledning att bestämma ett särskilt arvode  för viss egendom, ska förvaltaren i ansökan enligt 6 § ange  även det beloppet. Förvaltaren ska till ansökan bifoga en  förteckning över de kända rättsägare som har särskild  förmånsrätt i egendomen.
Om en ansökan avser endast att ett särskilt arvode ska  bestämmas för viss egendom, får tillsynsmyndigheten avgöra om  det finns skäl att pröva ansökan innan arvodet i övrigt  bestäms.
Lag (2025:796)
.
8 §
/Upphör att gälla U:2026-07-01/
I andra fall än de som avses i 9 § tredje stycket och 10 §
skall rätten, innan arvodesframställningen prövas, inhämta yttrande i arvodesfrågan av tillsynsmyndigheten samt ge gäldenären och de borgenärer som hos rätten har begärt det tillfälle att yttra sig över framställningen inom viss tid, minst två och högst fyra veckor. I fall som sägs i 6 § tredje stycket skall varje känd borgenär som har särskild förmånsrätt i egendomen ges tillfälle att yttra sig över framställningen.
Om ett konkursbeslut upphävts, skall den borgenär vars ansökan lagts till grund för beslutet ges tillfälle att yttra sig över framställningen.
Rätten får hålla förhandling i arvodesfrågan, om den finner skäl till det. Till förhandlingen skall förvaltaren, tillsynsmyndigheten, gäldenären samt de borgenärer som har begärt att få yttra sig över arvodesframställningen kallas. I fall som avses i 6 § tredje stycket skall varje känd borgenär som har särskild förmånsrätt i egendomen kallas. Om ett konkursbeslut upphävts, skall den borgenär vars ansökan lagts till grund för beslutet kallas.
Lag (2005:190)
.
8 §
/Träder i kraft I:2026-07-01/
Tillsynsmyndigheten ska ge gäldenären och de borgenärer  som har begärt det tillfälle att yttra sig över ansökan om  arvode. Om förvaltaren begär ett särskilt arvode för viss  egendom, ska varje känd borgenär som har särskild förmånsrätt  i egendomen ges tillfälle att yttra sig över ansökan. Om ett  konkursbeslut har upphävts, ska den borgenär vars ansökan  lagts till grund för beslutet ges tillfälle att yttra sig över  ansökan.
Första stycket gäller inte i ett fall som avses i 9 a § eller  när konkursen skrivs av eller läggs ned eller vid  efterutdelning enligt 11 kap. 21 §.
Lag (2025:796)
.
9 §
/Upphör att gälla U:2026-07-01/
I fall då tingsrätten har att fastställa utdelning eller efterutdelning i konkursen skall beslut i arvodesfrågan meddelas samtidigt med beslutet om fastställelse, när inte något annat följer av 7 §.
Oberoende av om talan har förts mot ett beslut om att fastställa utdelning eller efterutdelning får högre rätt som ändrar lägre rätts beslut i arvodesfrågan göra den ändring i beslutet om fastställelse som föranleds därav eller, om det behövs, återförvisa utdelningsfrågan till förvaltaren.
Den domstol som har att pröva en fråga om utdelning eller efterutdelning får bestämma tilläggsarvode till förvaltaren för arbete i anledning av handläggningen av frågan vid domstolen.
9 §
/Träder i kraft I:2026-07-01/
Om utdelning eller efterutdelning i konkursen ska  fastställas, ska beslut i arvodesfrågan meddelas samtidigt som  beslutet om fastställelse, om inte något annat följer av 7 §  andra stycket.
Om tillsynsmyndigheten enligt 11 kap. 7 § tredje stycket ska  överlämna prövningen av utdelningsförslaget till rätten, ska  även arvodesansökan överlämnas dit. Tillsynsmyndigheten ska  bifoga ett eget yttrande över ansökan.
Även om ett beslut om att fastställa utdelning eller  efterutdelning inte har överklagats får en domstol som ändrar  tillsynsmyndighetens eller lägre rätts beslut i arvodesfrågan  göra den ändring i beslutet om fastställelse som den  förstnämnda ändringen motiverar eller, om det behövs,  återförvisa utdelningsfrågan till förvaltaren.
Lag (2025:796)
.
9 a §
/Träder i kraft I:2026-07-01/
Tillsynsmyndigheten eller den domstol som prövar en  fråga om utdelning eller efterutdelning får bestämma  tilläggsarvode till förvaltaren för arbete i anledning av  handläggningen av frågan vid myndigheten respektive domstolen.
Lag (2025:796)
.
10 §
/Upphör att gälla U:2026-07-01 genom
lag (2025:796)
./
Om konkursen avskrivs eller läggs ned eller om efterutdelning enligt 11 kap. 21 § äger rum, skall rätten höra tillsynsmyndigheten innan arvode till förvaltaren bestäms.
Lag (2005:190)
.
11 §
/Upphör att gälla U:2026-07-01/
En förvaltare får inte lyfta sitt arvode förrän han har avgett slutredovisningen för sin förvaltning. När arvodesframställningen lämnats in till rät-ten får dock förvaltaren, utan särskilt beslut av rätten, lyfta den del av det begärda arvodet som motsvarar den mervärdesskatt som beräknats för arvodet.
Lag (2003:893)
.
11 §
/Träder i kraft I:2026-07-01/
Ett beslut om arvode gäller när det har fått laga kraft.
Förvaltaren har rätt till den ränta som har upplupit på medel  som har avsatts för arvodet från den dag då slutredovisningen  lämnades in till tillsynsmyndigheten.
När en ansökan om arvode har lämnats in till  tillsynsmyndigheten får förvaltaren, utan särskilt beslut av  myndigheten, lyfta den del av det begärda arvodet som  motsvarar den mervärdesskatt som har beräknats för arvodet.
Lag (2025:796)
.
Förskott på förvaltarens arvode
12 §
/Upphör att gälla U:2026-07-01/
Rätten får tillerkänna förvaltaren skäligt belopp att utgå i förskott innan slutligt arvode bestäms, om det är rimligt med hänsyn till omfattningen av det arbete som uppdraget har medfört, den tid under vilken konkursen har varat och ytterligare beräknas pågå samt övriga förhållanden.
En framställning om förskott skall ange det belopp som begärs och de skäl som åberopas för förskottsbetalningen. Till framställningen skall bifogas en redogörelse för det arbete som uppdraget har medfört och en uppgift om boets ekonomiska ställning. Rätten skall inhämta yttrande i förskottsfrågan av tillsynsmyndigheten.
12 §
/Träder i kraft I:2026-07-01/
Tillsynsmyndigheten får på ansökan av förvaltaren besluta  om förskott med ett skäligt belopp innan slutligt arvode  bestäms, om det är rimligt med hänsyn till omfattningen av det  arbete som uppdraget har medfört, den tid som konkursen har  pågått och ytterligare beräknas pågå samt övriga förhållanden.
I ansökan om förskott ska förvaltaren ange det belopp som  begärs och de skäl som åberopas för förskottsbetalningen. Till  ansökan ska förvaltaren bifoga en redogörelse för det arbete  som uppdraget har medfört och en uppgift om boets ekonomiska  ställning.
Lag (2025:796)
.
Förvaltarens ersättning för kostnader
13 §
Förvaltaren får under förvaltningens gång ur konkursboet ta ut medel för att betala de kostnader som uppdraget medför. Uttagen skall anges i förvaltarens slutredovisning.
14 §
/Upphör att gälla U:2026-07-01/
Avskrivs konkursen enligt 10 kap. 1 §, skall rätten bestämma kostnadsersättningen och ersättningen enligt 2 § andra stycket till förvaltaren samtidigt som arvodet bestäms.
Tillsynsmyndigheten skall höras också över begäran om ersättning för kostnader.
Lag (2005:190)
.
14 §
/Träder i kraft I:2026-07-01/
Om konkursen skrivs av enligt 10 kap. 1 §, ska  tillsynsmyndigheten på ansökan av förvaltaren bestämma  kostnadsersättningen och ersättningen enligt 2 § andra stycket  till förvaltaren samtidigt som arvodet bestäms.
Ett beslut om ersättning gäller när det har fått laga kraft.
Lag (2025:796)
.
Övriga konkurskostnader
15 §
/Upphör att gälla U:2026-07-01 genom
lag (2025:796)
./
Rätten bestämmer arvodet till en sådan rådgivare eller förlikningsman som har utsetts enligt 7 kap. 7 § efter att ha hört tillsynsmyndigheten och förvaltaren. Härvid tillämpas 4 § andra stycket och 5 §.
16 §
Ersättningen till ett sakkunnigt biträde som har anlitats med stöd av 7 kap. 11 § bestäms av förvaltaren.
17 §
/Upphör att gälla U:2026-07-01/
Ersättningen till staten för tillsynen över förvaltningen utgår enligt föreskrifter som regeringen meddelar.
Ersättningen till staten för sådana konkurskostnader som avses i 1 §
första stycket 6 utgår enligt föreskrifter som meddelas av regeringen eller den myndighet som regeringen bestämmer.
17 §
/Träder i kraft I:2026-07-01/
En avgift får tas ut för ersättning till staten för  handläggning av ärenden under konkursen och för tillsynen över  förvaltningen.
Regeringen eller den myndighet som regeringen bestämmer får  meddela föreskrifter om avgifter enligt första stycket och om  betalning av sådana avgifter.
I 9 kap. 20 § finns det bestämmelser om avgift vid  efterbevakning.
Lag (2025:796)
.
Fördelning av konkurskostnaderna på olika slag av egendom
18 §
/Upphör att gälla U:2026-07-01/
Av arvodet till förvaltaren eller sådan rådgivare eller förlikningsman som har utsetts enligt 7 kap. 7 § ska, om det i boet finns egendom i vilken särskild förmånsrätt gäller och i den mån det inverkar på de borgenärers rätt som inte har sådan förmånsrätt i egendomen eller på statens ansvar för konkurskostnaderna, den del som avser egendomen i fråga fastställas att betalas ur egendomens avkastning och köpeskilling.
Då särskild förmånsrätt gäller i boet tillhörig egendom, får inte till skada för någon med samma eller bättre förmånsrätt, av egendomens avkastning och köpeskilling betalas någon annan konkurskostnad än som har sagts i första stycket. Särskild förmånsrätt enligt 5 § förmånsrättslagen (1970:979), hindrar dock inte att egendomen används till betalning också av övriga konkurskostnader, i den mån det inte finns annan egendom i boet som kan användas till betalning.
Med arvode som sägs i första stycket jämställs vid tillämpningen av denna paragraf konkursboets kostnader för vård och försäljning av egendomen i fråga.
Lag (2008:993)
.
18 §
/Träder i kraft I:2026-07-01/
Av arvodet till förvaltaren ska, om det i boet finns  egendom i vilken särskild förmånsrätt gäller och i den  utsträckning det inverkar på de borgenärers rätt som inte har  sådan förmånsrätt i egendomen eller på statens ansvar för  konkurskostnaderna, den del som avser egendomen fastställas  att betalas ur egendomens avkastning och köpeskilling.
Om särskild förmånsrätt gäller i egendom som tillhör boet, får  inte någon annan konkurskostnad än som anges i första stycket  betalas av egendomens avkastning och köpeskilling om det  skadar någon med samma eller bättre förmånsrätt. Särskild  förmånsrätt enligt 5 § förmånsrättslagen (1970:979) hindrar  dock inte att egendomen används till betalning också av övriga  konkurskostnader, i den utsträckning det inte finns någon  annan egendom i boet som kan användas till betalning.
Med särskilt arvode jämställs vid tillämpningen av första och  andra styckena konkursboets kostnader för vård och försäljning  av egendomen i fråga.
Lag (2025:796)
.
15 kap. Information om beslut och åtgärder under konkurs
Formen för kungörande
1 §
Kungörelser enligt denna lag ska ske i Post- och Inrikes  Tidningar. Om det finns särskilda skäl får därutöver en  kungörelse ske på annat sätt.
Dagen för kungörande enligt denna lag är den dag då  kungörelsen infördes i Post- och Inrikes Tidningar.
I 8 kap. 11-13 §§ finns särskilda bestämmelser om kungörande  av auktion i vissa fall.
Lag (2021:538)
.
Utbyte av kungörelse mot skriftliga underrättelser till borgenärerna
2 §
/Upphör att gälla U:2026-07-01/
I en konkurs vari bevakningsförfarande har ägt rum skall följande kungörelser ersättas med skriftliga underrättelser till borgenärerna, om det saknas anledning att anta att kostnaden för tillkännagivandet med kungörelse blir lägre eller att kungörelse i övrigt är lämpligare, nämligen
1. kungörelse med kallelse till förhandling angående entledigande av förvaltare,
2. kungörelse med information om att ett förslag till utdelning eller efterutdelning har upprättats samt att slutredovisningen och tillsynsmyndighetens utlåtande över den finns tillgängliga för granskning,
3. kungörelse av beslut om att lägga ned konkursen på grund av frivillig uppgörelse,
4. kungörelse med information om att slutredovisningen och tillsynsmyndighetens utlåtande över den finns tillgängliga för granskning i fall då förvaltare avgår före konkursens slut.
Om utbyte sker i de fall som anges i första stycket 2, 3 eller 4 skall tid som avses i 11 kap. 6 § tredje stycket, 13 kap. 7 § tredje stycket och 16 kap. 9 § första stycket i stället räknas från dagen efter den då underrättelserna sändes ut.
2 §
/Träder i kraft I:2026-07-01/
I en konkurs där ett bevakningsförfarande har inletts ska  följande kungörelser ersättas med skriftliga underrättelser  till borgenärerna, om det saknas anledning att anta att  kostnaden blir lägre med kungörelse eller att kungörelse i  övrigt är lämpligare, nämligen
1. kungörelse med kallelse till sammanträde om entledigande av  förvaltare,
2. kungörelse med information om att ett förslag till  utdelning eller efterutdelning har upprättats och att  slutredovisningen finns tillgänglig för granskning,
3. kungörelse av beslut om att lägga ned konkursen på grund av  en frivillig uppgörelse, och
4. kungörelse med information om att slutredovisningen finns  tillgänglig för granskning i fall då förvaltare avgår före  konkursens slut.
När kungörelser ersätts med skriftliga underrättelser enligt  första stycket 2, 3 eller 4, ska den tid som avses i 11 kap. 
6 § tredje stycket, 13 kap. 7 § tredje stycket och 16 kap. 
16 § i stället räknas från dagen efter den dag då under-
rättelserna skickades.
Lag (2025:796)
.
Utbyte av underrättelser och kallelser till borgenärerna mot kungörelse
3 §
Om antalet borgenärer med fordringar utan förmånsrätt är mycket stort, får underrättelser till dessa borgenärer och sådana kallelser till dem som inte behöver delges ersättas av ett tillkännagivande genom kungörelse.
Formen för kallelser och underrättelser m.m.
4 §
Skriftliga kallelser och underrättelser enligt denna lag  ska ske med post eller på något annat lämpligt sätt, om inte  något annat följer av särskilda föreskrifter om delgivning.
Om förvaltaren ska underrätta någon om innehållet i en  handling eller om något annat, får det ske genom delgivning.
Lag (2021:538)
.
Registrering av konkurser
5 §
I lagen (2017:473) med kompletterande bestämmelser till 
2015 års insolvensförordning finns bestämmelser om  registrering av konkurser i ett insolvensregister.
Lag (2019:250)
.
6 §
Har upphävts genom
lag (2019:250)
.
7 §
Har upphävts genom
lag (2019:250)
.
8 §
Har upphävts genom
lag (2019:250)
.
/Kapitlet upphör att gälla U:2026-07-01 genom
lag (2025:796)
.
16 kap. Bestämmelser om handläggning och överklagande m.m.
Handläggning av konkursärenden
1 §
Prövningen av en konkursansökan och handläggningen av konkursen sker som ett konkursärende hos tingsrätten. Som konkursärende handläggs inte sådan talan enligt denna lag som skall väckas genom stämning.
2 §
I konkursärenden gäller rättegångsbalkens bestämmelser om tvistemål i tillämpliga delar, om inte något annat sägs i denna lag. Sker handläggningen vid förhandling, tillämpas bestämmelserna om huvudförhandling i tvistemål, om inte sakens beskaffenhet motiverar avsteg därifrån.
Om den som har kallats till en förhandling uteblir, hindrar det inte att den fråga som förhandlingen gäller prövas och avgörs.
Rättens avgörande sker genom beslut.
3 §
En tingsrätt skall vid handläggningen av ett konkursärende bestå av en lagfaren domare. Vid en förhandling får dock rätten bestå av tre lagfarna domare.
Verkställighet av beslut i konkursärenden
4 §
Ett beslut om konkurs och om upphävande av ett konkursbeslut går i verkställighet omedelbart. Detsamma gäller andra beslut av rätten under handläggningen av ett konkursärende i en fråga som enligt denna lag skall prövas av rätten, om inte något annat förordnas eller följer av andra stycket.
Beslut under handläggningen av ett konkursärende går i verkställighet först sedan det har vunnit laga kraft, om beslutet avser
1. arvode eller kostnadsersättning till förvaltare,
2. arvode till en sådan rådgivare eller förlikningsman som har utsetts enligt 7 kap. 7 §,
3. arvode eller kostnadsersättning till en sådan tillsynsman som har utsetts enligt 12 kap. 26 §,
4. utdömande av förelagt vite.
Angående verkställighet av beslut att fastställa utdelning finns det bestämmelser i 11 kap. 9 och 10 §§.
Överklagande av rättens beslut i konkursärenden m.m.
5 §
Varje tingsrättens beslut i ett konkursärende i en fråga som enligt denna lag skall prövas av rätten får överklagas för sig, om inte något annat följer av 6 eller 7 §.
Har ett beslut meddelats utan att förhandling har hållits, skall de som beslutet har gått emot genast underrättas om tiden för beslutet, i den mån det med hänsyn till omständigheterna är motiverat. När det är lämpligt, bör i underrättelsen ges besked om utgången av den prövade frågan.
6 §
Ett beslut enligt 9 kap. 1 § att bevakning skall äga rum får inte överklagas. Inte heller får ett beslut av tingsrätten enligt 11 kap. 7 §
tredje stycket som innefattar återförvisning av ett utdelningsförslag till förvaltaren överklagas.
Rättens beslut i fråga om utdelning får överklagas endast av den som i rätt tid har framställt invändning mot utdelningsförslaget eller, om rätten beslutar fastställa utdelning som avviker från förslaget, den vars rätt påverkas av ändringen. Förvaltaren får fullfölja talan i en fråga som gäller återvinning.
7 §
Mot beslut enligt 12 kap. 18 § med anledning av en framställd anmärkning får talan inte föras.
Mot följande beslut får talan inte föras särskilt, nämligen
1. beslut i fråga om vägrat återtagande eller om ändring i ett ackordsförslag enligt 12 kap. 14 §,
2. beslut enligt 12 kap. 19 § att borgenärerna på nytt skall pröva ackordsfrågan.
8 §
Tillsynsmyndigheten får överklaga tingsrättens beslut, om beslutet rör
1. utseende eller entledigande av förvaltare, antalet förvaltare eller delning av förvaltningen mellan flera förvaltare,
2. arvode, kostnadsersättning eller förskott till förvaltare,
3. reseförbud eller skyldighet för gäldenären att lämna ifrån sig sitt pass, förbud att utfärda pass, hämtning eller häktning eller föreläggande eller utdömande av vite,
4. uppdrag som eller arvode till rådgivare eller förlikningsman,
5. avslag på en framställning om att inleda bevakningsförfarande,
6. avskrivning av konkurs enligt 10 kap. 1 §.
Lag (2006:706)
.
9 §
Ett sådant beslut av tingsrätten som avses i 5 § får överklagas hos hovrätten. Överklagandet skall ske inom tre veckor från den dag då beslutet meddelades. Är det fråga om ett konkursbeslut eller ett beslut om nedläggning av en konkurs på grund av frivillig uppgörelse, räknas dock tiden för överklagande från den dag då kungörelsen om beslutet var införd i Post- och Inrikes Tidningar.
Beslut om åläggande av reseförbud, om skyldighet för gäldenären att lämna ifrån sig sitt pass, om förbud att utfärda pass samt om någons häktande eller kvarhållande i häkte får överklagas utan inskränkning till viss tid. Detsamma gäller klagan mot ett beslut på den grunden att förfarandet onödigt uppehålls genom beslutet.
Lag (1994:1050)
.
/Kapitlet träder i kraft I:2026-07-01/
16 kap. Handläggningen av konkursärenden
Handläggningen hos tillsynsmyndigheten och förvaltaren
Beslut av tillsynsmyndigheten
1 §
I förvaltningslagen (2017:900) finns det bestämmelser som  gäller vid tillsynsmyndighetens handläggning enligt denna lag.
Lag (2025:796)
.
2 §
Ett beslut av tillsynsmyndigheten som får överklagas  enligt denna lag och som inte innebär att konkursen avslutas  gäller omedelbart, om inte något annat bestäms eller  föreskrivs i denna lag.
Lag (2025:796)
.
Beslut av förvaltaren
3 §
När förvaltaren beslutar i en fråga som får överklagas  enligt 17 §, ska följande bestämmelser i förvaltningslagen 
(2017:900) tillämpas:
- 32 § om motivering av beslut, och
- 33 och 34 §§ om underrättelse om innehållet i beslut och hur  ett överklagande går till.
Förvaltaren ska alltid underrätta tillsynsmyndigheten om  innehållet i ett beslut enligt första stycket.
Lag (2025:796)
.
4 §
Ett beslut av förvaltaren som får överklagas gäller  omedelbart, om inte något annat bestäms eller föreskrivs i  denna lag.
Lag (2025:796)
.
Allmänt om handläggningen i domstol
5 §
En fråga som tingsrätten ska pröva enligt denna lag  handläggs i ett konkursärende. Ett konkursärende inleds genom  ansökan eller överlämnande (ansökningsärende) eller genom  överklagande (överklagandeärende).
Som konkursärende handläggs inte en sådan talan enligt denna  lag som ska väckas genom stämning.
Lag (2025:796)
.
6 §
Vid rättens handläggning av ett konkursärende tillämpas  lagen (1996:242) om domstolsärenden, om inte något annat anges  i denna lag.
Vid rättens handläggning av frågor om säkerhetsåtgärder enligt 
2 kap. och tvångsmedel enligt 6 kap. tillämpas dock  rättegångsbalken, om inte något annat anges i denna lag.
Lag (2025:796)
.
7 §
I ett konkursärende får det hållas förhör med en part  under sanningsförsäkran enligt 37 kap. rättegångsbalken.
Lag (2025:796)
.
Ansökningsärenden i domstol
Behörig tingsrätt
8 §
Av 2 kap. 1 § framgår att en ansökan om konkurs ska göras  till tingsrätten. Regeringen kan med stöd av 8 kap. 7 §  regeringsformen meddela föreskrifter om vilka tingsrätter som  får pröva en konkursansökan.
En ansökan till tingsrätten under en konkurs görs till den  tingsrätt som har beslutat om konkursen.
Lag (2025:796)
.
9 §
En tingsrätt får lämna över ett ansökningsärende under en  konkurs till en annan tingsrätt som handlägger sådana ärenden,  om det finns särskilda skäl och det kan göras utan avsevärd  olägenhet för någon part.
Lag (2025:796)
.
När ett beslut börjar gälla
10 §
Ett beslut om konkurs och om upphävande av ett  konkursbeslut gäller omedelbart. Detsamma gäller andra beslut  som rätten meddelar i ett ansökningsärende enligt denna lag,  om beslutet inte avslutar konkursen och om inte något annat  bestäms eller föreskrivs i denna lag.
Ett beslut om utdömande av ett förelagt vite gäller först när  beslutet har fått laga kraft.
Lag (2025:796)
.
Särskilda regler om överklagande av tingsrättens beslut
11 §
Tiden för att överklaga tingsrättens konkursbeslut räknas  från den dag då beslutet kungjordes.
Lag (2025:796)
.
12 §
Tillsynsmyndigheten får överklaga tingsrättens beslut i  ett ansökningsärende, om beslutet avser
1. utseende eller entledigande av en förvaltare, antalet  förvaltare eller delning av förvaltningen mellan flera  förvaltare,
2. arvode till förvaltare, eller
3. reseförbud eller skyldighet för gäldenären att lämna ifrån  sig sitt pass, förbud att utfärda pass, hämtning eller  häktning eller föreläggande eller utdömande av vite.
Lag (2025:796)
.
13 §
Ett beslut som innebär att en bevakningstvist avgörs får  överklagas för sig inom tre veckor från dagen för beslutet.
Lag (2025:796)
.
Överklagandeärenden i domstol
Behörig tingsrätt
14 §
Ett överklagande av ett beslut av tillsynsmyndigheten  eller förvaltaren görs till den tingsrätt som har beslutat om  konkursen.
Lag (2025:796)
.
Överklagande av tillsynsmyndighetens beslut
15 §
Tillsynsmyndighetens beslut får överklagas till  tingsrätten, om det avser
1. tvist enligt 3 kap. 6 §,
2. anstånd med att lämna förvaltarberättelse enligt 7 kap. 15  a §,
3. frågor som gäller granskare enligt 7 kap. 30 § första  stycket samt 31 och 32 §§,
4. avskrivning av konkurs enligt 10 kap. 1 eller 3 §,
5. fastställande av utdelning enligt 11 kap. 7 §,
6. nedläggning av konkurs eller försäljningsförbud enligt 12  kap. 1 §,
7. frågor som gäller tillsynsperson enligt 12 kap. 26 §, 26  a § andra stycket och 27 §,
8. arvode till förvaltare enligt 14 kap. 4 §,
9. förskott på arvode enligt 14 kap. 12 §, eller
10. sådana ersättningar som avses i 14 kap. 14 §.
Andra beslut av tillsynsmyndigheten enligt denna lag får inte  överklagas.
Lag (2025:796)
.
16 §
Tiden för att överklaga tillsynsmyndighetens beslut om  nedläggning av konkurs enligt 12 kap. 1 § räknas från den dag  då beslutet kungjordes.
Lag (2025:796)
.
Överklagande av förvaltarens beslut
17 §
Förvaltarens beslut får överklagas till tingsrätten, om  det avser
1. avslag på en begäran om bekräftelse enligt 6 kap. 5 §,
2. undantag från reseförbud enligt 6 kap. 6 §,
3. ersättning och förskott på ersättning till gäldenären eller  någon annan enligt 6 kap. 14 §,
4. avslag på begärd förskottsbetalning enligt 11 kap. 14 §,  eller
5. avvisning av en ansökan om ackord enligt 12 kap. 7 §.
Andra beslut av förvaltaren enligt denna lag får inte  överklagas.
Lag (2025:796)
.
18 §
Ett beslut av förvaltaren får överklagas av den som  beslutet angår, om det har gått honom eller henne emot.
Tillsynsmyndigheten får alltid överklaga förvaltarens beslut.
Lag (2025:796)
.
19 §
Ett överklagande av ett beslut av förvaltaren ges in till  tingsrätten inom tre veckor från den dag då den som överklagar  fick del av beslutet. Om det är tillsynsmyndigheten som  överklagar, ska överklagandet dock ges in inom tre veckor från  den dag beslutet meddelades.
Lag (2025:796)
.
20 §
Om ett överklagande har getts in till förvaltaren, ska  han eller hon vidarebefordra överklagandet till tingsrätten  och samtidigt ange vilken dag som överklagandet kom in till  förvaltaren.
Lag (2025:796)
.
21 §
Tingsrätten ska pröva om ett överklagande har kommit in i  rätt tid.
Ett överklagande som har kommit in för sent ska avvisas. Detta  gäller dock inte om
1. förseningen beror på att förvaltaren har lämnat en felaktig  underrättelse om hur beslutet överklagas, eller
2. överklagandet har kommit in till förvaltaren inom  överklagandetiden.
Lag (2025:796)
.
22 §
Vid överklagande av ett beslut enligt 17 § är förvaltaren  motpart i ärendet hos domstolen.
Lag (2025:796)
.
När ett beslut börjar gälla
23 §
Ett beslut av rätten i ett överklagandeärende enligt  denna lag gäller på det sätt som föreskrivs om det överklagade  beslutet.
Lag (2025:796)
.
17 kap. Skadestånd och straff
Skadestånd
1 §
En förvaltare skall ersätta de skador som han vid fullgörande av sitt uppdrag uppsåtligen eller av oaktsamhet tillfogar boet, en konkursborgenär eller gäldenären. Skadeståndet kan jämkas efter vad som är skäligt med hänsyn till handlingens beskaffenhet, skadans storlek och omständigheterna i övrigt.
Skall flera förvaltare ersätta samma skada, svarar de solidariskt för skadeståndet i den mån inte skadeståndsskyldigheten har jämkats för någon av dem enligt första stycket. Vad någon har betalt i skadestånd får sökas åter av de andra efter vad som är skäligt med hänsyn till omständigheterna.
2 §
Talan om skadestånd enligt 1 § som inte grundas på brott skall föras genom klander av förvaltarens slutredovisning.
3 §
/Upphör att gälla U:2026-07-01/
Om en borgenärs konkursansökan inte bifalls och om borgenären när han gav in sin ansökan saknade skälig anledning att anta att gäldenären var på obestånd, skall borgenären ersätta gäldenären den skada som skäligen kan anses ha orsakats denne genom ansökningen och dess handläggning.
Om ett beslut om konkurs upphävs, skall den borgenär vars ansökan lagts till grund för konkursbeslutet ersätta gäldenären för konkurskostnader som utgått ur konkursboet. Detta gäller dock inte om konkursen upphävs på grund av att gäldenären har åberopat en ny omständighet eller ett nytt bevis. Borgenären svarar inte heller för kostnader i konkursen som gäldenären har orsakat av vårdslöshet. Om flera borgenärer är ersättningsskyldiga, svarar de solidariskt för ersättningen.
Talan om skadestånd enligt första eller ersättning enligt andra stycket skall väckas vid den tingsrätt där ärendet om gäldenärens försättande i konkurs är eller har varit anhängigt.
I detta ärende får sådan talan väckas utan stämning.
Lag (2005:190)
.
3 §
/Träder i kraft I:2026-07-01/
Om en borgenärs konkursansökan inte bifalls och om  borgenären när ansökan gavs in saknade skälig anledning att  anta att gäldenären var på obestånd, ska borgenären ersätta  gäldenären för den skada som ansökan och handläggningen av den  skäligen kan anses ha orsakat gäldenären.
Om ett beslut om konkurs upphävs, ska den borgenär vars  ansökan har lagts till grund för konkursbeslutet ersätta  gäldenären för konkurskostnader som har tagits ur konkursboet.  Detta gäller dock inte om konkursen upphävs på grund av att  gäldenären har åberopat en ny omständighet eller ett nytt  bevis. Borgenären ansvarar inte heller för kostnader i  konkursen som gäldenären har orsakat av vårdslöshet. Om flera  borgenärer vid tidpunkten för konkursbeslutet har ansökt om  konkurs ansvarar de solidariskt för ersättningen.
En talan om skadestånd enligt första stycket eller ersättning  enligt andra stycket ska väckas vid den tingsrätt som har  beslutat om konkursen.
Lag (2025:796)
.
Straff m.m.
4 §
En gäldenär som i strid mot förbudet i 6 kap. 1 § första stycket driver näringsverksamhet under konkursen döms till böter.
5 §
En borgenär som för sin röst vid ett sammanträde i samband med ackord i konkurs har betingat sig någon särskild förmån av gäldenären döms till böter eller fängelse i högst ett år.
6 §
/Upphör att gälla U:2026-07-01/
Åtal mot en gäldenär för brott som avses i 11 kap. brottsbalken och åtal mot en borgenär för brott som sägs i 5 § får väckas vid den tingsrätt där konkursen är eller har varit anhängig.
6 §
/Träder i kraft I:2026-07-01/
Ett åtal mot en gäldenär för brott som avses i 11 kap.  brottsbalken och ett åtal mot en borgenär för brott som avses  i 5 § får väckas vid den tingsrätt som har beslutat om  konkursen.
Lag (2025:796)
.
7 §
Allmän åklagare och Polismyndigheten ska ha tillgång till alla handlingar som rör boet och som kan lämna upplysning om huruvida gäldenären har gjort sig skyldig till brottsligt förfarande mot sina borgenärer.
Lag (2014:610)
.
Övergångsbestämmelser
1987:672
1. Denna lag träder i kraft den 1 januari 1988. Genom lagen upphävs, med de begränsningar som anges under 2, 3, 5 och 6, konkurslagen (1921:225), lagen (1921:226) om nya konkurslagens införande och vad i avseende därå skall iakttas samt lagen (1956:217) om vissa kreditinrättningars konkurs.
2. Äldre föreskrifter gäller fortfarande i fråga om en konkurs, i vilken konkursbeslutet har meddelats före ikraftträdandet. Vad som i dessa föreskrifter sägs om konkursdomaren skall dock i stället avse tingsrätten. Vid fullgörandet av en uppgift som enligt äldre lag ankommer på konkursdomaren består rätten av en lagfaren domare. Skall efter ikraftträdandet av den nya lagen en fråga hänskjutas till rätten enligt 93 § tredje stycket, 108 § fjärde stycket eller 164 § första stycket konkurslagen (1921:225), handläggs frågan i den ordning som är föreskriven i den nya lagen för motsvarande fall.
3. Är en konkursansökan anhängig vid ikraftträdandet, tillämpas äldre föreskrifter vid prövningen av ansökningen.
4. Sådana underrättelser med anledning av en konkurs som enligt någon föreskrift i lag eller annan författning ankommer på konkursdomaren skall i stället lämnas av tingsrätten.
5. I fråga om återvinning av en rättshandling eller åtgärd som avses i 4 kap. 5--9 §§ och som har ägt rum före lagens ikraftträdande gäller 30--34 §§ konkurslagen (1921:225).
6. I fråga om rätten att göra gällande fordran på lön, arvode eller pension för tiden före lagens ikraftträdande gäller 100 a § konkurslagen
(1921:225).
7. Förekommer i lag eller annan författning någon föreskrift om att en åtgärd skall ha vidtagits viss tid efter första borgenärssammanträdet i konkurs eller att en viss rättsverkan skall inträda viss tid efter detta sammanträde, skall fristen i stället räknas från edgångssammanträdet.
8. En fordran som har fastställts genom en sådan skiljedom som avses i 12 § lagen (1981:775) om införande av utsökningsbalken skall godtas som stöd för borgenärs behörighet att begära gäldenären i konkurs, om skiljedomen får verkställas enligt första meningen i nämnda paragraf och en domstol inte har meddelat ett sådant förordnande som avses i 3 kap. 18 §
utsökningsbalken.
9. Vad som sägs i den nya lagen om registrerat skepp gäller även i fråga om båt som enligt punkt 5 övergångsbestämmelserna till lagen (1973:1064)
om ändring i sjölagen (1891:35 s.1) är upptagen i skeppsregistret.
10. Förekommer i lag eller annan författning någon hänvisning till en föreskrift som har ersatts genom en föreskrift i denna lag, tillämpas i stället den nya föreskriften.
1989:1084
Denna lag träder i kraft den 1 februari 1990. Äldre bestämmelser tillämpas dock om konkursförfarande har inletts före ikraftträdandet.
1990:1072
Denna lag träder i kraft den 1 januari 1991. Äldre bestämmelser gäller dock i fråga om tid för besvär över beslut som meddelats före ikraftträdandet.
1991:857
Denna lag träder i kraft den dag regeringen bestämmer. Äldre föreskrifter gäller fortfarande i fråga om mål om lagsökning, betalningsföreläggande och handräckning där talan väckts före ikraftträdandet.
1991:999
1. Denna lag träder i kraft den 1 augusti 1991.
2. Vad som i 8 kap. 7 och 10 §§ sägs om värdepappersinstitut skall också gälla sådan fondkommissionär som med stöd av punkt 3 i övergångsbestämmelserna till lagen (1991:981) om värdepappersrörelse driver rörelse enligt fondkommissionslagen (1979:748).
1994:481
Denna lag träder i kraft den 1 juli 1994. Äldre föreskrifter tillämpas i fråga om betalningssäkring som verkställts före ikraftträdandet.
1995:308
Denna lag träder i kraft den 1 april 1996. Föreskrifterna i 3 kap.
4 § tredje stycket gäller i sin äldre lydelse om en förvaltare före ikraftträdandet har gjort anspråk på en förmån som avses i den paragrafen.
1995:793
Denna lag träder i kraft den 1 oktober 1995 såvitt avser 15 kap.
5-8 §§ och i övrigt den 1 juli 1995.
1996:775
1. Denna lag träder i kraft den 1 september 1996.
2. I fråga om återvinning av en rättshandling som avses i 4 kap. 1 §
1 i dess äldre lydelse och som har ägt rum före ikraftträdandet gäller bestämmelsen i dess äldre lydelse.
3. Har konkursansökan föregåtts av förordnande av god man enligt ackordslagen (1970:847), gäller 4 kap. 2 § i dess äldre lydelse.
1999:1095
Denna lag träder i kraft den 1 januari 2000 och tillämpas första gången för det räkenskapsår som inleds närmast efter den 31 december 1999.
2003:538
1. Denna lag träder i kraft den 1 januari 2004.
2. I fråga om företagshypotek på grund av en inteckning som har beviljats före ikraftträdandet tillämpas äldre bestämmelser fram till den 1 januari 2005.
3. Vid en konkurs som har beslutats på grund av en ansökan som gjorts före ikraftträdandet tillämpas alltid äldre bestämmelser.
2005:190
Denna lag träder i kraft den 1 maj 2005. Om beslut om konkurs har fattats före ikraftträdandet, gäller 14 kap. 8 och 10 §§
samt 17 kap. 3 § i paragrafernas äldre lydelse.
2005:196
1. Denna lag träder i kraft den 1 maj 2005.
2. Vid konkurs som beslutats före ikraftträdandet gäller äldre bestämmelser.
2008:993
1. Denna lag träder i kraft den 1 januari 2009.
2. I fråga om en företagsinteckning enligt den upphävda lagen
(2003:528) om företagsinteckning tillämpas äldre bestämmelser.
2010:1951
1. Denna lag träder i kraft den 1 april 2011.
2. Äldre bestämmelser gäller om ett beslut om delgivning enligt 15-17 §§ delgivningslagen (1970:428) har fattats före den 1 april 2011 eller om en handling har skickats eller lämnats före denna tidpunkt.
2011:731
1. Denna lag träder i kraft den 30 juni 2011.
2. Vid konkurs som beslutats före ikraftträdandet gäller äldre bestämmelser.
2011:1328
1. Denna lag träder i kraft den 1 januari 2012.
2. Äldre bestämmelser gäller fortfarande i fråga om skatt eller avgift enligt skattebetalningslagen (1997:483).
2014:513
1. Denna lag träder i kraft den 1 augusti 2014.
2. Vid konkurs som beslutats före ikraftträdandet gäller äldre bestämmelser.
2014:1456
1. Denna lag träder i kraft den 1 mars 2015.
2. Vid en konkurs som beslutats före ikraftträdandet gäller äldre föreskrifter.
2019:250
1. Denna lag träder i kraft den 1 juni 2019.
2. Äldre föreskrifter gäller fortfarande för konkurser som har  beslutats före ikraftträdandet.
2020:1031
1. Denna lag träder i kraft den 1 januari 2021.
2. Äldre bestämmelser gäller dock fortfarande för aktiebolag  och ekonomiska föreningar som omfattas av punkt 2 och 3 i  ikraftträdande- och övergångsbestämmelserna till lagen 
(2020:1026) om upphävande av lagen (2004:299) om  inlåningsverksamhet och insättningar i sådana företag.
2021:538
1. Denna lag träder i kraft den 1 juli 2021.
2. Om konkursen har beslutats före ikraftträdandet gäller 
2 kap. 24 §, 6 kap. 3-5 §§ och 11 kap. 12, 13 a och 21 §§ i  deras äldre lydelser.
3. De nya 6 kap. 2 a, 2 b och 5 a §§ gäller endast i en  konkurs som har beslutats efter ikraftträdandet.
2022:979
1. Denna lag träder i kraft den 1 augusti 2022.
2. Den äldre lydelsen av 5 kap. 14 § gäller fortfarande när en  gäldenär har fått ackord enligt den upphävda lagen (1996:764)  om företagsrekonstruktion.
2023:668
1. Denna lag träder i kraft den 1 augusti 2024.
2. Äldre föreskrifter gäller fortfarande för konkurser som har  beslutats före ikraftträdandet.
2025:796
1. Denna lag träder i kraft den 1 juli 2026.
2. Den upphävda 2 kap. 23 § och de äldre lydelserna av 14 kap. 
3 § och 17 kap. 3 § gäller fortfarande, om konkursen har  beslutats före ikraftträdandet.
3. De upphävda 9 kap. 14, 17 och 18 §§ och de äldre lydelserna  av 6 kap. 2 §, 7 kap. 13 §, 9 kap. 2-13, 15, 16 och 19-22 §§  och 11 kap. 2 och 15 §§ gäller fortfarande, om ett  bevakningsförfarande har inletts före ikraftträdandet.  Detsamma gäller det upphävda 16 kap. men endast i fråga om  handläggningen av bevakningsförfarandet.
4. De upphävda 7 kap. 7 § och 14 kap. 15 § gäller fortfarande,  om en rådgivare eller förlikningsman har utsetts före  ikraftträdandet. Detsamma gäller den äldre lydelsen av 14 kap. 
1 § men endast i fråga om ersättning till rådgivare eller  förlikningsman.
5. Äldre föreskrifter gäller för en viss åtgärd, om en  framställan om åtgärden har getts in till tingsrätten före  ikraftträdandet. Det gäller dock inte en framställan om att  ett bevakningsförfarande ska anordnas.
6. Om tingsrätten vid ikraftträdandet inte handlägger någon  fråga som avses i 2-5, ska konkursärendet avskrivas från  vidare handläggning. Detsamma gäller när tingsrätten efter  ikraftträdandet har avslutat handläggningen av samtliga sådana  frågor som avses i 2-5 som var aktuella vid ikraftträdandet.
7. När en fråga i en konkurs som har inletts före  ikraftträdandet ska anhängiggöras i tingsrätten, ska den  tingsrätt som enligt förhållandena vid beslutet om konkurs  skulle ha beslutat om konkursen enligt de nya bestämmelserna  vara behörig. Detsamma gäller vid väckande av en talan enligt 
4 kap. 20 §, 13 kap. 7 § eller 17 kap. 3 eller 6 §.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.