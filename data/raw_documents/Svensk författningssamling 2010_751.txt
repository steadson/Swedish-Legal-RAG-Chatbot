Title: Lag (2010:751) om betaltjänster
SFS Number: Svensk författningssamling 2010:751
URL: https://www.riksdagen.se/sv/dokument-och-lagar/dokument/svensk-forfattningssamling/lag-2010751-om-betaltjanster_sfs-2010-751/
Source Link: http://rkrattsbaser.gov.se/sfst?bet=2010:751
Amendment Register Link: http://rkrattsbaser.gov.se/sfsr?bet=2010:751
Ministry/Authority: Finansdepartementet FMA B
Issued: 2010-06-23
Metadata: {"Utfärdad": "2010-06-23", "Ändrad": "t.o.m. SFS 2025:634"}

==================================================

Lag (2010:751) om betaltjänster
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2010:751
Departement/myndighet
:   
Finansdepartementet FMA B
Utfärdad
:   
2010-06-23
Ändrad
:   
t.o.m. SFS 2025:634
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Tillämpningsområde och definitioner
2 kap. Tillståndsplikt för tillhandahållande av betaltjänster
3 kap. Särskilda bestämmelser om betalningsinstituts och registrerade betaltjänstleverantörers rörelse
4 kap. Informationskrav vid tillhandahållande av betaltjänster
4 a kap. Betalkonto
5 kap. Genomförande av betaltjänster
5 a kap. Obehöriga transaktioner
5 b kap. Operativa risker och stark kundautentisering
6 kap. Behandling av personuppgifter m.m.
7 kap. Betaltjänstleverantörers tillträde till  betalningssystem och tillgång till betalkontotjänster
7 a kap. Marknadsföring av betaltjänster online
8 kap. Tillsyn och ingripanden
9 kap. Skyldighet för kreditinstitut att tillhandahålla  kontanttjänster
Övergångsbestämmelser
1 kap. Tillämpningsområde och definitioner
Lagens tillämpningsområde
1 §
I denna lag finns bestämmelser om betaltjänster som  tillhandahålls i Sverige och utförs inom Europeiska ekonomiska  samarbetsområdet (EES).
I denna lag finns också bestämmelser om betalningsinstitut,  registrerade betaltjänstleverantörer, betalkonto och  skyldighet för kreditinstitut att tillhandahålla  kontanttjänster.
Lag (2019:1226)
.
1 a §
När en betalningstransaktion genomförs i en valuta  som inte är någon av EES-ländernas valutor och både  betalarens och betalningsmottagarens betaltjänstleverantörer  hör hemma inom EES, gäller inte 4 kap. 4 § första stycket 2, 
10 § 8 och 16 § första stycket 1 och 5 kap. 38-41 §§, 42 §  första stycket, 43 och 44 §§. Detsamma gäller om det bara är  en betaltjänstleverantör i betalningstransaktionen och denne  hör hemma inom EES.
När antingen betalarens eller betalningsmottagarens  betaltjänstleverantör i en betalningstransaktion hör hemma  utanför EES, gäller inte 4 kap. 4 § första stycket 2, 10 § 8  och 24 samt 16 § första stycket 1 och 5 kap. 1 § andra  stycket, 28-30, 38, 40, 47-53 och 55 §§.
Lag (2018:175)
.
Definitioner
2 §
Med betaltjänster avses i denna lag
1. tjänster som gör det möjligt att sätta in kontanter på ett  betalkonto samt de åtgärder som krävs för förvaltning av  kontot,
2. tjänster som gör det möjligt att ta ut kontanter från ett  betalkonto samt de åtgärder som krävs för förvaltning av  kontot,
3. genomförande av betalningstransaktioner, inklusive  överföring av medel på ett betalkonto, genom
a) autogiro,
b) kontokort eller andra betalningsinstrument, eller
c) kontobaserade betalningar,
4. genomförande av betalningstransaktioner som avses i 3, när  medlen täcks av en betaltjänstanvändares kreditutrymme,
5. utgivning av betalningsinstrument eller inlösen av  transaktionsbelopp där ett betalningsinstrument har använts,
6. penningöverföring,
7. betalningsinitieringstjänster, eller
8. kontoinformationstjänster.
Lag (2022:1728)
.
3 §
Med betaltjänstleverantörer avses i denna lag  följande tillhandahållare av betaltjänster:
1. kreditinstitut,
2. institut för elektroniska pengar och de företag som har  undantagits från tillståndsplikt enligt lagen (2011:755) om  elektroniska pengar,
3. betalningsinstitut och de fysiska eller juridiska personer  som har undantagits från tillståndsplikt enligt 2 kap. 3 §,
4. statliga och kommunala myndigheter, när de inte ägnar sig  åt myndighetsutövning,
5. utländska fysiska och juridiska personer samt myndigheter  inom EES, som motsvarar dem i 1-4 med undantag för sådana  fysiska eller juridiska personer som har undantagits från  tillståndsplikt enligt nationella bestämmelser som genomför  betaltjänstdirektivet,
6. Europeiska centralbanken och nationella centralbanker i  andra EES-länder, när de inte agerar i egenskap av monetär  eller offentlig myndighet,
7. postgiroinstitut inom EES som enligt nationell  lagstiftning har rätt att tillhandahålla betaltjänster,
8. filialer till utländska kreditinstitut från länder utanför  EES, och
9. filialer till institut för elektroniska pengar från länder  utanför EES.
Lag (2018:175)
.
4 §
I denna lag betyder
autentisering: ett förfarande där en betaltjänstanvändares  personliga behörighetsfunktioner används och genom vilket en  betaltjänstleverantör kan kontrollera betaltjänstanvändarens  identitet eller ett betalningsinstruments giltighet,
autogiro: en betaltjänst för debitering av en betalares  betalkonto, där initiativet till en betalningstransaktion tas  av betalningsmottagaren på grundval av betalarens samtycke  till mottagaren, mottagarens betaltjänstleverantör eller  betalarens egen betaltjänstleverantör,
bankdag: en dag på vilken en betaltjänstleverantör har öppet  för verksamhet i den utsträckning som krävs för genomförande  av en betalningstransaktion,
betalare: en fysisk eller juridisk person som är antingen  betalkontoinnehavare och som godkänner en betalningsorder från  detta betalkonto, eller en fysisk eller juridisk person som  lämnar en betalningsorder,
betalkonto: ett konto som innehas i en eller flera  betaltjänstanvändares namn och som är avsett för genomförandet  av betalningstransaktioner,
betalkontodirektivet: Europaparlamentets och rådets direktiv 
2014/92/EU av den 23 juli 2014 om jämförbarhet för avgifter  som avser betalkonto, byte av betalkonto och tillgång till  betalkonto med grundläggande funktioner, i den ursprungliga  lydelsen,
betalningsinstitut: ett aktiebolag eller en ekonomisk förening  som har fått tillstånd att tillhandahålla betaltjänster enligt 
2 kap.,
betalningsinitieringstjänst: en tjänst för att på begäran av  betaltjänstanvändaren initiera en betalningsorder från ett  betalkonto hos en annan betaltjänstleverantör,
betalningsinstrument: ett kontokort eller något annat  personligt instrument eller en personlig rutin som enligt  avtal används för att initiera en betalningsorder,
betalningsmottagare: en fysisk eller juridisk person som är  den avsedda mottagaren av medel vid en betalningstransaktion,
betalningsorder: varje instruktion som en betalare eller  betalningsmottagare ger sin betaltjänstleverantör om att en  betalningstransaktion ska genomföras,
betalningssystem: ett generellt betalsystem enligt 1 kap. 3 §  andra stycket lagen (2004:297) om bank- och  finansieringsrörelse,
betalningstransaktion: insättning, uttag eller överföring av  medel som initieras av betalaren eller betalningsmottagaren,  oberoende av eventuella underliggande förpliktelser mellan  betalaren och betalningsmottagaren,
betaltjänstanvändare: en fysisk eller juridisk person som  utnyttjar en betaltjänst,
betaltjänstdirektivet: Europaparlamentets och rådets direktiv 
(EU) 2015/2366 av den 25 november 2015 om betaltjänster på den  inre marknaden, om ändring av direktiven 2002/65/EG, 
2009/110/EG och 2013/36/EU samt förordning (EU) nr 1093/2010  och om upphävande av direktiv 2007/64/EG, i den ursprungliga  lydelsen,
debitera: att medel dras från ett konto,
elektroniskt kommunikationsnät: detsamma som i 1 kap. 7 §  lagen (2022:482) om elektronisk kommunikation,
elektronisk kommunikationstjänst: detsamma som i 1 kap. 7 §  lagen om elektronisk kommunikation,
filial: ett avdelningskontor med självständig förvaltning,  varvid även ett utländskt betalningsinstituts etablering av  flera driftställen ska anses som en enda filial,
grupp: en grupp av företag som är knutna till varandra genom  ett sådant förhållande som avses i 1 kap. 4, 5 eller 5 a §  årsredovisningslagen (1995:1554) eller en grupp av företag som  avses i artiklarna 4-7 i kommissionens delegerade förordning 
(EU) nr 241/2014 av den 7 januari 2014 om komplettering av  Europaparlamentets och rådets förordning (EU) nr 575/2013 med  avseende på tekniska tillsynsstandarder för kapitalbaskrav på  institut och som är knutna till varandra genom ett sådant  förhållande som avses i artikel 10.1 eller artikel 113.6 eller 
113.7 i tillsynsförordningen,
hemland: det land där ett företag har fått tillstånd att driva  sådan verksamhet som avses i denna lag,
inlösen av transaktionsbelopp: en betaltjänst där en  betaltjänstleverantör accepterar och behandlar  betalningsmottagarens betalningstransaktioner för att sedan  överföra medel till betalningsmottagaren,
kapitalbas: detsamma som i 1 kap. 5 § 9 lagen om bank- och  finansieringsrörelse,
kontobaserad betalning: en betaltjänst för kreditering av en  betalningsmottagares betalkonto med en betalningstransaktion  från en betalares betalkonto, som utförs av en  betaltjänstleverantör som har tillgång till betalarens  betalkonto, på grundval av en instruktion som lämnats av  betalaren,
kontoförvaltande betaltjänstleverantör: en  betaltjänstleverantör som tillhandahåller och förvaltar ett  betalkonto,
kontoinformationstjänst: en onlinetjänst för att  tillhandahålla sammanställd information om ett eller flera  betalkonton som betaltjänstanvändaren har hos en eller flera  andra betaltjänstleverantörer,
konsument: en fysisk person som handlar huvudsakligen för  ändamål som faller utanför näringsverksamhet,
kreditera: att medel tillförs ett konto,
kreditinstitut: detsamma som i 1 kap. 5 § 10 lagen om bank-  och finansieringsrörelse,
kvalificerat innehav: detsamma som i 1 kap. 5 § 15 lagen om  bank- och finansieringsrörelse,
känslig betalningsuppgift: en personlig behörighetsfunktion  eller annan uppgift som kan användas för svikliga förfaranden,  dock inte kontoinnehavarens namn och kontonummer i sådan  verksamhet som drivs av en leverantör av  betalningsinitieringstjänster eller en leverantör av  kontoinformationstjänster,
lagligen bosatt inom EES: en fysisk person som har rätt att  bosätta sig inom EES i enlighet med unionsrätten eller  nationell rätt, inbegripet personer utan fast adress och  personer som söker asyl inom ramen för Genèvekonventionen av  den 28 juli 1951 angående flyktingars rättsliga ställning,  protokollet till denna av den 31 januari 1967 och andra  relevanta internationella fördrag,
medel: sedlar och mynt, kontotillgodohavanden samt  elektroniska pengar enligt lagen (2011:755) om elektroniska  pengar,
obehörig transaktion: en transaktion som genomförs utan  samtycke från kontohavaren eller någon annan som enligt  kontoavtalet är behörig att använda kontot,
penningöverföring: en betaltjänst där medel tas emot från en  betalare, utan att något betalkonto öppnas i betalarens eller  betalningsmottagarens namn, uteslutande i syfte att överföra  motsvarande belopp till en mottagare eller en annan  betaltjänstleverantör som agerar på mottagarens vägnar, eller  där dessa medel tas emot på mottagarens vägnar och ställs till  mottagarens förfogande,
personlig behörighetsfunktion: en personligt anpassad funktion  som betaltjänstleverantören tillhandahåller  betaltjänstanvändaren för autentiseringsändamål,
ramavtal: ett avtal om betaltjänster som reglerar  genomförandet av kommande enskilda och successiva  betalningstransaktioner och som kan innehålla skyldigheter och  villkor för att öppna ett betalkonto,
referensväxelkurs: den växelkurs som ligger till grund för  beräkningen av eventuell valutaväxling och görs tillgänglig av  betaltjänstleverantören eller härrör från en offentligt  tillgänglig källa,
referensräntesats: den räntesats som ligger till grund för  beräkningen av eventuell tillämplig ränta och som härrör från  en offentligt tillgänglig källa som kan kontrolleras av båda  parterna i ett avtal om betaltjänster,
registrerad betaltjänstleverantör: en betaltjänstleverantör  som undantagits från krav på tillstånd enligt 2 kap. 3 §,
stark kundautentisering: en autentisering som grundas på  användning av två eller flera komponenter, kategoriserade som  kunskap (något som bara användaren vet), innehav (något som  bara användaren har) och unik egenskap (något som användaren  är), som är fristående från varandra så att det förhållandet  att någon har kommit över en av komponenterna inte äventyrar  de andra komponenternas tillförlitlighet, och som är utformad  för att skydda autentiseringsuppgifterna mot obehörig åtkomst,
startkapital: detsamma som i 1 kap. 5 § 18 lagen om bank- och  finansieringsrörelse,
säker kommunikation: sådan kommunikation som uppfyller kraven  i de tekniska standarder som antagits av Europeiska  kommissionen i enlighet med artikel 98 i  betaltjänstdirektivet,
tillsynsförordningen: Europaparlamentets och rådets förordning 
(EU) nr 575/2013 av den 26 juni 2013 om tillsynskrav för  kreditinstitut och om ändring av förordning (EU) nr 648/2012,
unik identifikationskod: en kombination av bokstäver, siffror  eller symboler som tillhandahållits av en  betaltjänstleverantör, och som en betaltjänstanvändare ska  uppge för att otvetydigt identifiera en annan  betaltjänstanvändare eller dennes betalkonto,
utgivning av betalningsinstrument: en betaltjänst hos en  betaltjänstleverantör om att tillhandahålla betalaren ett  betalningsinstrument för att initiera och behandla betalarens  betalningstransaktioner,
utländskt kreditinstitut: detsamma som i 1 kap. 5 § 21 lagen  om bank- och finansieringsrörelse,
valuteringsdag: den referenstidpunkt som används av en  betaltjänstleverantör för att beräkna räntan på de medel som  debiterats eller krediterats ett betalkonto.
Lag (2022:499)
.
5 §
Ett betalningsinstitut och ett annat företag ska anses ha nära förbindelser, om
1. det ena företaget direkt eller indirekt genom dotterföretag äger minst 20 procent av kapitalet eller disponerar över minst 20 procent av samtliga röster i det andra företaget,
2. det ena företaget direkt eller indirekt utgör moderföretag till det andra eller det finns en annan likartad förbindelse mellan företagen, eller
3. båda företagen är dotterföretag till eller har en likartad förbindelse med en och samma juridiska person eller står i ett motsvarande förhållande till en och samma fysiska person.
Nära förbindelser ska även ett betalningsinstitut och en fysisk person anses ha, om
1. den fysiska personen
a) äger minst 20 procent av kapitalet i betalningsinstitutet,
b) disponerar över minst 20 procent av samtliga röster i betalningsinstitutet,
c) på annat sätt har sådant inflytande över betalningsinstitutet att personens ställning motsvarar den som ett moderföretag har i förhållande till ett dotterföretag, eller
2. det finns en annan likartad förbindelse mellan denna person och betalningsinstitutet.
Undantag från tillämpningsområdet
Undantag för vissa tjänster
6 §
Denna lag gäller inte tjänster som
1. består av yrkesmässig, fysisk transport och därmed  sammanhängande hantering av kontanter, med undantag för  uppräkningsverksamhet,
2. ger möjlighet till uttag av kontanter i samband med inköp  av varor eller tjänster, eller
3. tillhandahålls av en leverantör av tekniska tjänster som  stöder betaltjänstleverantörens verksamhet med betaltjänster,  utan att leverantören av tekniska tjänster vid något tillfälle  kommer i besittning av medel, såvida inte det rör sig om en  betalningsinitieringstjänst eller kontoinformationstjänst.
Lag (2025:253)
.
6 a §
Denna lag, med undantag för bestämmelserna om  obehöriga transaktioner i 5 kap. 55 och 56 §§ och 5 a kap. 
1-4 och 6-8 §§, gäller inte tjänster som
1. baseras på betalningsinstrument som enbart kan utnyttjas  inom ett begränsat nätverk av leverantörer, hos en leverantör  i dennes affärsställe eller i fråga om ett mycket begränsat  varu- eller tjänsteutbud, eller
2. baseras på betalningsinstrument som
a) endast är giltiga i Sverige,
b) tillhandahålls på begäran av ett företag eller ett  offentligt organ för inköp av en viss vara eller tjänst från  en leverantör som har ingått ett avtal om detta med utgivaren  av instrumentet, och
c) regleras av en myndighet av särskilda sociala eller  skattemässiga skäl.
Lag (2018:175)
.
6 b §
Denna lag, med undantag för bestämmelserna om  uppgiftsskyldighet i 9 kap. 3 §, gäller inte en tjänst som  endast möjliggör uttag av kontanter med hjälp av  uttagsautomater, om den som tillhandahåller tjänsten
1. agerar för en eller flera kortutgivares räkning,
2. inte är part i ramavtalet med den kund som tar ut medel  från ett betalkonto,
3. inte tillhandahåller sådana andra betaltjänster som anges i 
2 §, och
4. informerar kunden om eventuella uttagsavgifter eller  växelkurs i 4 kap. 3, 4, 7 och 8 §§ innan uttaget görs och när  kontanterna lämnas ut.
Lag (2019:1226)
.
Undantag för vissa betalningstransaktioner
7 §
Denna lag gäller inte betalningstransaktioner som
1. sker med pappersbaserade instrument som checkar, växlar,  kuponger, resecheckar, postanvisningar eller  utbetalningsavier,
2. består av icke yrkesmässig insamling och leverans av  kontanter inom ramen för ideell verksamhet eller  välgörenhet,
3. genomförs mellan deltagare i ett system för avveckling av  betalningar eller värdepapper,
4. genomförs mellan betaltjänstleverantörer, deras ombud  eller filialer för egen räkning,
5. uteslutande sker i kontanter direkt från betalaren till  betalningsmottagaren, utan medverkan av någon mellanhand,
6. sker från betalaren till betalningsmottagaren genom en  handelskommissionär, handelsagent eller liknande  uppdragstagare, som för endast betalarens eller  betalningsmottagarens räkning förhandlar eller ingår avtal om  köp eller försäljning av varor eller tjänster,
7. avser förvaltning, inlösen eller försäljning av  finansiella instrument, vilka genomförs av de personer som  deltar i ett system för avveckling enligt 3 samt av  värdepappersföretag, kreditinstitut, fondbolag,  förvaltningsbolag, AIF-förvaltare, i fråga om specialfonder,  som tillhandahåller investeringstjänster samt andra företag  som har tillstånd att förvara finansiella instrument, eller
8. genomförs via en leverantör av elektroniska  kommunikationsnät eller elektroniska kommunikationstjänster  vilken fungerar som mellanhand, om betalningstransaktionerna  faktureras på leverantörens faktura och
a) avser inköp av digitalt innehåll och röstbaserade  tjänster, eller
b) genomförs från eller via elektronisk utrustning för  välgörenhetsändamål eller för inköp av biljetter.
En förutsättning för undantag enligt första stycket 8 är att  värdet på de enskilda betalningstransaktionerna inte  överstiger ett belopp motsvarande 50 euro och  betalningstransaktionernas sammanlagda värde för en abonnent  inte överstiger ett belopp motsvarande 300 euro per månad.
Denna lag gäller inte heller transaktioner som genomförs  mellan ett moderföretag och dess dotterföretag eller mellan  dotterföretag till ett och samma moderföretag, utom när en  annan betaltjänstleverantör än ett företag i samma grupp  medverkar som mellanhand.
Lag (2018:175)
.
8 §
Europaparlamentets och rådets förordning (EU) 2023/1113 av  den 31 maj 2023 om uppgifter som ska åtfölja överföringar av  medel och vissa kryptotillgångar och ändring av direktiv (EU) 
2015/849 ska inte tillämpas på överföringar av medel inom  Sverige till en betalningsmottagares betalkonto som  uteslutande möjliggör betalning för tillhandahållande av varor  eller tjänster, om förutsättningarna enligt artikel 2.5 a-c i  den förordningen är uppfyllda.
Lag (2024:1164)
.
Anmälningsskyldighet
9 §
Den som driver sådan verksamhet som avses i 6 a § 1  ska anmäla detta till Finansinspektionen om det sammanlagda  värdet av de betalningstransaktioner som genomförts under de  senaste tolv månaderna överstiger ett belopp motsvarande en  miljon euro.
Den som driver sådan verksamhet som avses i 7 § första  stycket 8 ska anmäla detta till Finansinspektionen.
Lag (2018:175)
.
Registrering
10 §
Finansinspektionen ska registrera den som har gjort  en anmälan enligt 9 § om förutsättningarna för undantag är  uppfyllda.
Bestämmelser om register finns i 8 kap. 5 §.
Lag (2018:175)
.
Tvingande bestämmelser i konsumentförhållanden
11 §
Avtalsvillkor som i jämförelse med bestämmelserna i  denna lag är till nackdel för en konsument är utan verkan mot  denne, om inte annat anges i lagen.
Lag (2018:175)
.
2 kap. Tillståndsplikt för tillhandahållande av betaltjänster
Tillståndsplikt
1 §
För att tillhandahålla en eller flera betaltjänster  krävs tillstånd av Finansinspektionen, om inte något annat  framgår av 2 eller 3 §. När det gäller svenska  tillhandahållare av betaltjänster, får tillstånd ges endast  ett svenskt aktiebolag eller en svensk ekonomisk förening.
Särskilda bestämmelser om utländska företag hemmahörande inom  EES finns i 3 kap. 26 §.
Lag (2018:175)
.
Undantag från tillståndsplikt
2 §
Tillstånd enligt denna lag behövs inte för
1. kreditinstitut,
2. institut för elektroniska pengar enligt lagen (2011:755) om  elektroniska pengar,
3. statliga och kommunala myndigheter, när de inte ägnar sig  åt myndighetsutövning,
4. utländska fysiska och juridiska personer samt myndigheter  inom EES, motsvarande dem i 1-3 med undantag av sådana fysiska  eller juridiska personer som har undantagits från  tillståndsplikt enligt nationella bestämmelser som genomför  betaltjänstdirektivet,
5. Europeiska centralbanken och nationella centralbanker i  andra EES-länder, när de inte agerar i egenskap av monetär  eller offentlig myndighet,
6. postgiroinstitut inom EES som enligt nationell lagstiftning  har rätt att tillhandahålla betaltjänster,
7. filialer till utländska kreditinstitut från länder utanför  EES, och
8. filialer till institut för elektroniska pengar från länder  utanför EES.
Lag (2025:253)
.
3 §
En fysisk eller juridisk person som avser att bara  tillhandahålla kontoinformationstjänster får ansöka hos  Finansinspektionen om att undantas från tillståndsplikt enligt 
1 §. Inspektionen ska besluta om ett sådant undantag om
1. den som ska ingå i ett bolags eller en förenings styrelse,  vara verkställande direktör eller ansvarig för  betaltjänstverksamheten inte har dömts för brott som rör  finansiering av terrorism eller penningtvätt eller annan  ekonomisk brottslighet,
2. det finns skäl att anta att den planerade verksamheten  kommer att drivas enligt tillämpliga delar av denna lag och  andra författningar som reglerar verksamheten,
3. den som ska ingå i ett företags styrelse, vara  verkställande direktör, ansvarig för betaltjänstverksamheten  eller vara ersättare för någon av dem, har tillräcklig insikt  och erfarenhet för att delta i ledningen av företaget eller  ansvara för betaltjänstverksamheten och även i övrigt är  lämplig för en sådan uppgift, och
4. personen har en ansvarsförsäkring som täcker det  geografiska området där verksamheten drivs eller har en annan  jämförbar garanti som täcker den skadeståndsskyldighet som kan  uppkomma till följd av verksamheten.
Lag (2025:253)
.
4 §
Finansinspektionen ska registrera dem som har beviljats undantag enligt 3 §.
En registrerad betaltjänstleverantör ska underrätta Finansinspektionen om sådana förändringar som påverkar dess möjlighet att uppfylla villkoren för undantag enligt 3 §.
Bestämmelser om register finns i 8 kap. 5 §.
5 §
En registrerad betaltjänstleverantör som inte längre  uppfyller villkoret i 3 § 1 ska ansöka om tillstånd enligt 
1 §. Ansökan ska göras inom 30 dagar från den dag då villkoret  inte längre uppfylldes.
En registrerad betaltjänstleverantör ska avföras ur registret  om leverantören anmäler att den inte längre tillhandahåller  betaltjänster eller om det på annat sätt framgår att  leverantörens verksamhet med betaltjänster har upphört.
Lag (2025:253)
.
Förutsättningar för tillstånd
6 §
Tillstånd att tillhandahålla betaltjänster ska ges,  om
1. bolagsordningen eller stadgarna inte strider mot denna lag  eller någon annan författning,
2. det finns skäl att anta att den planerade verksamheten  kommer att drivas
a) med tillräckliga styr- och kontrollformer för verksamheten  med betaltjänster, och
b) i enlighet med denna lag och andra författningar som  reglerar företagets verksamhet,
3. det finns skäl att anta att den som har ett kvalificerat  innehav i företaget är lämplig att utöva ett väsentligt  inflytande över ledningen av företaget,
4. den som ska ingå i företagets styrelse, vara verkställande  direktör eller vara ersättare för någon av dem, har  tillräcklig insikt och erfarenhet för att delta i ledningen  av ett sådant företag och även i övrigt är lämplig för en  sådan uppgift,
5. den som är ansvarig för betaltjänstverksamheten eller  ersättare för denna person har tillräcklig insikt och  erfarenhet för en sådan uppgift, och även i övrigt är lämplig  för uppgiften, och
6. företaget, om det ska tillhandahålla  betalningsinitieringstjänster eller endast  kontoinformationstjänster, har en ansvarsförsäkring som  täcker det geografiska område inom vilket företaget driver  sin verksamhet, eller annan jämförbar garanti som täcker den  skadeståndsskyldighet som kan uppkomma till följd av  verksamheten.
I fråga om europabolag och europakooperativ som har ett  sådant förvaltningssystem som avses i artiklarna 39-42 i  rådets förordning (EG) nr 2157/2001 av den 8 oktober 2001 om  stadga för europabolag eller artiklarna 37-41 i rådets  förordning (EG) nr 1435/2003 av den 22 juli 2003 om stadga  för europeiska kooperativa föreningar (SCE-föreningar) ska  bestämmelserna som avser styrelsen i första stycket 4 om  lämplighetsprövning tillämpas på tillsynsorganet.
Lag (2018:175)
.
7 §
Vid bedömningen enligt 6 § första stycket 3 av om en  innehavare är lämplig ska dennes anseende och kapitalstyrka  beaktas. Det ska också beaktas om det finns skäl att anta att
1. innehavaren kommer att motverka att betaltjänstverksamheten  drivs på ett sätt som är förenligt med kraven i denna lag och  andra författningar som reglerar företagets verksamhet,
2. innehavet har samband med eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om företaget har eller kan förväntas komma att få nära  förbindelser med någon annan, får tillstånd enligt 1 § ges  bara om förbindelserna inte hindrar en effektiv tillsyn av  företaget.
Lag (2025:253)
.
8 §
Bestämmelserna om ägarprövning i kreditinstitut i 14 kap.
lagen (2004:297) om bank- och finansieringsrörelse ska tillämpas även för betalningsinstitut.
Prövning av ansökan
9 §
Finansinspektionen ska meddela beslut i fråga om tillstånd att tillhandahålla betaltjänster eller om undantag från tillståndsplikt inom tre månader från den dag då en fullständig ansökan inkom och ansökningsavgiften betalats. Om beslut inte meddelats i rätt tid, ska tillstånd anses ha meddelats eller undantag anses ha beviljats av Finansinspektionen.
Bemyndiganden
10 §
Regeringen eller den myndighet som regeringen bestämmer får meddela föreskrifter om vad som utgör tillräckliga styr-
och kontrollformer för verksamheten med betaltjänster enligt 6 § första stycket 2.
3 kap. Särskilda bestämmelser om betalningsinstituts och registrerade betaltjänstleverantörers rörelse
Startkapital
1 §
Ett betalningsinstitut ska när det påbörjar sin  verksamhet ha ett startkapital som vid tidpunkten för beslut  i fråga om tillstånd motsvarar
1. minst 20 000 euro, om tillståndet omfattar betaltjänster  enligt 1 kap. 2 § 6,
2. minst 50 000 euro, om tillståndet omfattar betaltjänster  enligt 1 kap. 2 § 7, eller
3. minst 125 000 euro, om tillståndet omfattar någon av  betaltjänsterna enligt 1 kap. 2 § 1-5.
Lag (2018:175)
.
Kapitalkrav
2 §
Ett betalningsinstitut ska vid varje tidpunkt ha en  kapitalbas som motsvarar minst startkapitalet enligt 1 § eller  ett kapitalkrav beräknat enligt 3 eller 4 §.  Betalningsinstitutets kapitalbas får inte underskrida det  högsta av dessa två belopp. Om betalningsinstitutet endast  tillhandahåller betalningsinitieringstjänster gäller enbart  kravet att institutet vid varje tidpunkt ska ha en kapitalbas  som motsvarar minst startkapitalet enligt 1 §.
Vid beräkningen av kapitalbasen tillämpas  tillsynsförordningen. Minst 75 procent av primärkapitalet ska  vara i form av kärnprimärkapital, och supplementärkapitalet  får uppgå till högst en tredjedel av primärkapitalet.
Ett betalningsinstitut som tillhör samma grupp som ett annat  betalningsinstitut, eller ett kreditinstitut, ett  värdepappersföretag, ett fondbolag, ett försäkringsföretag,  ett tjänstepensionsföretag, en AIF-förvaltare som förvaltar  specialfonder eller ett institut för elektroniska pengar får  inte vid beräkning av kapitalbasen ta med sådana poster som  ingår i beräkningen av något av dessa företags kapitalbas.
Ett betalningsinstitut som driver annan verksamhet i enlighet  med 5 § får inte vid beräkningen av kapitalbasen ta med sådana  poster som ingår i beräkningen av kapitalbasen i sådan annan  verksamhet.
För ett betalningsinstitut som har bytt redovisningsvaluta  gäller att kapitalbasen inte får understiga det högsta av de  belopp som följer av 6 och 7 §§ lagen (2000:35) om byte av  redovisningsvaluta i finansiella företag.
Lag (2019:764)
.
3 §
Kapitalkravet enligt 2 § beräknas enligt en metod som utgår från
1. en andel av institutets fasta omkostnader,
2. betalningsvolymen i förhållande till betaltjänstverksamhetens art och omfattning, eller
3. summan av ränteinkomster, ränteutgifter, mottagen kommission och mottagna avgifter samt övriga rörelseintäkter, i förhållande till betaltjänstverksamhetens art och omfattning.
Beslut om vilken metod som ett betalningsinstitut ska tillämpa i varje enskilt fall meddelas av Finansinspektionen.
4 §
På grundval av en utvärdering av betalningsinstitutets riskhanteringsprocesser och interna kontrollmekanismer får Finansinspektionen besluta att kapitalkravet, beräknat enligt 3 §, ska höjas eller sänkas. Höjningen eller sänkningen får inte överstiga 20 procent av detta belopp.
Vinstutdelning
4 a §
Bestämmelserna om vinstutdelning på begäran av en  aktieägarminoritet i 18 kap. 11 § aktiebolagslagen (2005:551)  gäller inte för betalningsinstitut.
Lag (2023:615)
.
Närliggande tjänster och annan verksamhet
5 §
Utöver att tillhandahålla betaltjänster får ett betalningsinstitut eller en registrerad betaltjänstleverantör tillhandahålla närliggande tjänster och driva annan verksamhet.
Finansinspektionen får förbjuda ett betalningsinstitut eller en registrerad betaltjänstleverantör att driva annan verksamhet. Ett sådant beslut får meddelas om verksamheten försämrar eller kan komma att försämra betalningsinstitutets eller den registrerade betaltjänstleverantörens finansiella sundhet eller Finansinspektionens möjligheter att utöva tillsyn över institutet eller leverantören.
Inlåning och kreditgivning i betaltjänstverksamheten
6 §
Ett betalningsinstitut eller en registrerad  betaltjänstleverantör får i sin verksamhet med betaltjänster  inte
1. ta emot insättningar eller andra återbetalningspliktiga  medel från allmänheten, eller
2. erbjuda andra konton än betalkonton som uteslutande används  för betalningstransaktioner.
Ett betalningsinstitut får i sin verksamhet med betaltjänster  bevilja kredit för sådana betaltjänster som avses i 1 kap. 2 § 
4 eller 5 om
1. krediten endast utnyttjas i samband med genomförande av en  betalningstransaktion,
2. krediten inte beviljas ur medel som innehas för att  genomföra en betalningstransaktion, och
3. kredit via betalningsinstrument som lämnats inom ramen för  gränsöverskridande verksamhet inom EES återbetalas inom 
12 månader.
Betalningsinstitut får endast bevilja kredit enligt andra  stycket om institutets kapitalbas är tillfredsställande med  hänsyn till det totala kreditbeloppet.
Lag (2025:253)
.
Skyddskrav
7 §
Ett betalningsinstitut ska vidta särskilda åtgärder för  att skydda en betaltjänstanvändares medel som mottagits för  genomförande av betalningstransaktioner. Sådana medel ska
1. hållas avskilda från betalningsinstitutets egna tillgångar  och medel som innehas för annans räkning än  betaltjänstanvändares, eller
2. omfattas av en försäkring eller garanti
a) som tillhandahålls av ett försäkringsföretag eller ett  kreditinstitut som inte ingår i samma koncern som  betalningsinstitutet, och
b) som ger samma skydd för betaltjänstanvändaren som om medlen  hålls åtskilda enligt 1.
Medel för genomförande av transaktioner enligt första  stycket 1, som fortfarande innehas av betalningsinstitutet vid  slutet av bankdagen efter den dag då medlen mottogs, ska  deponeras på ett särskilt konto hos ett kreditinstitut eller  ett utländskt kreditinstitut eller investeras i likvida  tillgångar med låg risk.
Första och andra styckena gäller även i de fall då ett  betalningsinstitut tar emot medel där en andel ska användas  för framtida betalningstransaktioner och återstoden för andra  tjänster än betaltjänster. Om det inte går att fastställa hur  stor andel av användares medel som kommer att användas till  betalningstransaktionerna, får ett betalningsinstitut, om det  är möjligt att på grundval av historiska uppgifter och efter  tillstånd av Finansinspektionen, göra en uppskattning av denna  andel.
Lag (2025:253)
.
Bevarande av uppgifter
8 §
Ett betalningsinstitut ska bevara samtliga relevanta uppgifter som rör sådana förhållanden som regleras i 2, 3, 7 och 8 kap. i minst fem år.
Arbetsordning och instruktioner om arbetsfördelningen mellan bolagsorganen
8 a §
Skyldigheten enligt 8 kap. 46 a § aktiebolagslagen
(2005:551) för styrelsen i ett publikt aktiebolag att årligen fastställa en skriftlig arbetsordning för sitt arbete gäller även för styrelsen i ett betalningsinstitut eller en registrerad betaltjänstleverantör som är ett privat aktiebolag. Detta gäller dock inte i fråga om bolag vars styrelse har endast en ledamot.
Skyldigheten enligt 8 kap. 46 b § aktiebolagslagen för styrelsen i ett publikt aktiebolag att i skriftliga instruktioner ange arbetsfördelningen mellan bolagsorganen gäller även för styrelsen i ett betalningsinstitut eller en registrerad betaltjänstleverantör som är ett privat aktiebolag.
Styrelsens ordförande ska bevaka att styrelsen fullgör de uppgifter som anges i denna paragraf.
Lag (2014:553)
.
Revision och redovisning
9 §
Ett betalningsinstitut ska ha minst en revisor som  utses av stämman. Bara den som är auktoriserad eller godkänd  revisor får vara revisor. Minst en revisor som stämman utsett  ska vara auktoriserad revisor.
Lag (2018:175)
.
10 §
Ett betalningsinstitut som även bedriver annan verksamhet än tillhandahållande av betaltjänster enligt 1 kap. 2 § ska lämna separata redovisningsuppgifter över den verksamhet som omfattar betaltjänster.
Huvudkontor och hemvist
11 §
Ett betalningsinstitut eller en registrerad betaltjänstleverantör som är en juridisk person ska ha sitt huvudkontor i Sverige. En fysisk person som är registrerad betaltjänstleverantör ska ha sin hemvist i Sverige.
Tystnadsplikt
12 §
Den som är eller har varit knuten till ett betalningsinstitut eller en registrerad betaltjänstleverantör som anställd eller uppdragstagare får inte obehörigen röja eller utnyttja vad han eller hon i anställningen eller under uppdraget i verksamheten med betaltjänster har fått veta om enskildas förhållanden till institutet eller leverantören.
Ansvar enligt 20 kap. 3 § brottsbalken ska inte följa för den som bryter mot förbudet.
I det allmännas verksamhet tillämpas i stället bestämmelserna i offentlighets- och sekretesslagen (2009:400).
I 6 kap. 9 § finns särskilda bestämmelser om tystnadsplikt vid behandling av personuppgifter i register som förs av en betaltjänstleverantör eller den som ansvarar för ett betalningssystem enligt 6 kap. 1 §.
I 5 a § kreditupplysningslagen (1973:1173) finns bestämmelser om att det som gäller om tystnadsplikt enligt första stycket inte hindrar att uppgifter i vissa fall utväxlas för kreditupplysningsändamål.
Åtgärder mot penningtvätt och finansiering av terrorism
13 §
Bestämmelser om skyldighet för fysiska eller juridiska  personer som tillhandahåller betaltjänster att medverka till  att förhindra penningtvätt och finansiering av terrorism finns  i lagen (2017:630) om åtgärder mot penningtvätt och  finansiering av terrorism.
Lag (2025:253)
.
Uppgiftsskyldighet
13 a §
Betalningsinstitut och registrerade  betaltjänstleverantörer ska på begäran av Polismyndigheten,  Skatteverket, Säkerhetspolisen eller Tullverket lämna  uppgifter om enskildas förhållanden till företaget, om  uppgifterna behövs i ett enskilt fall i myndighetens  verksamhet för att förebygga, förhindra eller upptäcka  brottslig verksamhet som innefattar brott för vilket det i  straffskalan ingår fängelse i ett år eller mer. Uppgifterna  ska lämnas utan dröjsmål och i elektronisk form.
Ett betalningsinstitut eller en registrerad  betaltjänstleverantör eller den som är verksam i någon av de  verksamheterna får inte obehörigen röja för kunden eller för  någon utomstående att en myndighet har gjort en begäran eller  att uppgifter har lämnats enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:181)
.
14 §
Betalningsinstitut och registrerade  betaltjänstleverantörer är skyldiga att lämna ut sådana  uppgifter som avses i 12 § första stycket, om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2024:862)
.
Meddelandeförbud
15 §
Den undersökningsledare eller åklagare som begär  uppgifter enligt 14 § får besluta att betalningsinstitutet  eller den registrerade betaltjänstleverantören samt dess  styrelseledamöter och anställda inte får röja för kunden eller  för någon utomstående att uppgifter har lämnats enligt 14 §  eller att det pågår en förundersökning, en utredning om  självständigt förverkande, ett ärende om rättslig hjälp i  brottmål eller ett ärende om erkännande och verkställighet av  en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas bara om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
I fråga om europabolag och europakooperativ som har ett sådant  förvaltningssystem som avses i artiklarna 39-42 i rådets  förordning (EG) nr 2157/2001 eller artiklarna 37-41 i rådets  förordning (EG) nr 1435/2003 ska det som anges om  styrelseledamöter i första stycket tillämpas på ledamöter i  tillsynsorganet.
Lag (2024:862)
.
Ansvarsbestämmelse
16 §
Till böter döms den som uppsåtligen eller av grov oaktsamhet bryter mot ett meddelandeförbud enligt 15 §.
Tillhandahållande av betaltjänster genom ombud
17 §
Om ett betalningsinstitut vill tillhandahålla  betaltjänster genom ombud, ska betalningsinstitutet anmäla  ombudet för registrering hos Finansinspektionen. En sådan  anmälan behöver inte göras när det gäller  kontoinformationstjänster.
Anmälan ska innehålla
1. ombudets namn, adress och personnummer eller motsvarande  samt ombudets unika identifikationskod eller  identifikationsnummer om sådana uppgifter finns,
2. om ombudet är en juridisk person, dessutom namn,  personnummer eller motsvarande samt adress för var och en som  ingår i ombudets styrelse eller är dess verkställande  direktör,
3. uppgifter som visar att de personer som avses i 2 är  lämpliga för en sådan uppgift eller, om ombudet är en fysisk  person, att han eller hon är lämplig att tillhandahålla  betaltjänster,
4. ombudets interna regler för hur ombudet ska leva upp till  de krav som anges i lagen (2017:630) om åtgärder mot  penningtvätt och finansiering av terrorism, och
5. uppgifter om vilka betaltjänster ombudet har i uppdrag att  tillhandahålla.
Om anmälan uppfyller kraven i andra stycket ska  Finansinspektionen registrera ombudet i det register som  inspektionen för enligt 8 kap. 5 §. Beslut i fråga om  registrering ska fattas inom två månader från det att anmälan  togs emot.
Ombudet får inte tillhandahålla betaltjänster innan  registrering enligt tredje stycket har gjorts.
Lag (2025:253)
.
Tillhandahållande av betaltjänster i ett annat land inom EES genom ombud
18 §
Ett betalningsinstitut eller en registrerad  betaltjänstleverantör som vill tillhandahålla betaltjänster  genom ombud i ett annat land inom EES, ska underrätta  Finansinspektionen om detta.
Underrättelsen ska innehålla
1. uppgifter om betaltjänstleverantörens namn och adress,
2. uppgift om i vilket land verksamheten ska drivas, och
3. de uppgifter som anges i 17 § andra stycket.
Betaltjänstleverantören ska underrätta Finansinspektionen om  vilken dag tillhandahållandet av betaltjänster genom ombudet  påbörjas i det andra landet.
Lag (2025:253)
.
18 a §
Inom en månad från det att en underrättelse enligt 
18 § första eller tredje stycket togs emot ska  Finansinspektionen lämna över den till den behöriga  myndigheten i det land där ombudet ska verka.
Finansinspektionen ska inom tre månader från det att en  underrättelse enligt 18 § första stycket togs emot underrätta  den behöriga myndigheten i det andra landet och  betaltjänstleverantören om sitt beslut i fråga om  registrering. Om Finansinspektionen och den behöriga  myndigheten i det andra landet inte har samma uppfattning i  frågan om registrering, ska underrättelsen även innehålla  skälen för beslutet.
Finansinspektionen ska vägra att registrera ett ombud eller  återkalla en utförd registrering, om det inte är lämpligt att  betaltjänstleverantören anlitar ombudet. Finansinspektionen  ska vid denna bedömning beakta den information som  inspektionen tagit emot från den behöriga myndigheten i det  andra landet.
Lag (2018:175)
.
Svenska betaltjänstleverantörers filialverksamhet inom EES
19 §
Ett betalningsinstitut eller en registrerad  betaltjänstleverantör som avser att tillhandahålla  betaltjänster genom en filial i ett annat land inom EES ska  underrätta Finansinspektionen innan verksamheten påbörjas.
Underrättelsen ska innehålla
1. uppgifter om betaltjänstleverantörens namn och adress,
2. uppgift om i vilket land filialen ska inrättas,
3. uppgifter om vilka betaltjänster filialen avser att  tillhandahålla, och
4. en beskrivning av filialens organisatoriska struktur och  vilka som är ansvariga för ledningen av filialen.
Betaltjänstleverantören ska underrätta Finansinspektionen om  vilken dag tillhandahållandet av betaltjänster genom filialen  påbörjas i det andra landet.
Lag (2025:253)
.
20 §
Inom en månad från det att en underrättelse enligt 
19 § första eller tredje stycket togs emot ska  Finansinspektionen lämna över den till den behöriga  myndigheten i det land där filialen ska inrättas.
Finansinspektionen ska inom tre månader från det att en  underrättelse enligt 19 § första stycket togs emot underrätta  den behöriga myndigheten i det andra landet och  betaltjänstleverantören om sitt beslut i fråga om  registrering. Om Finansinspektionen och den behöriga  myndigheten i det andra landet inte har samma uppfattning i  frågan om registrering, ska underrättelsen även innehålla  skälen för beslutet.
Finansinspektionen ska vägra att registrera en filial eller  återkalla en utförd registrering, om det inte är lämpligt att  betaltjänstleverantören inrättar filialen. Finansinspektionen  ska vid denna bedömning beakta den information som  inspektionen tagit emot från den behöriga myndigheten i det  andra landet.
Lag (2018:175)
.
Svenska betaltjänstleverantörers gränsöverskridande  verksamhet inom EES
21 §
Ett betalningsinstitut eller en registrerad  betaltjänstleverantör som avser att från Sverige  tillhandahålla betaltjänster i ett annat land inom EES ska  underrätta Finansinspektionen innan verksamheten påbörjas.
Underrättelsen ska innehålla
1. uppgifter om betaltjänstleverantörens namn och adress,
2. uppgift om i vilket land leverantören ska driva sin  verksamhet, och
3. uppgifter om vilka betaltjänster leverantören avser att  tillhandahålla.
Lag (2025:253)
.
22 §
Inom en månad från det att en underrättelse enligt 21 §
togs emot ska Finansinspektionen lämna över den till den behöriga myndigheten i det land där verksamheten ska bedrivas.
Svenska betaltjänstleverantörers filialverksamhet utanför  EES
23 §
Ett betalningsinstitut eller en registrerad  betaltjänstleverantör får efter tillstånd av  Finansinspektionen inrätta en filial i ett land utanför EES.  Ansökan om tillstånd ska innehålla
1. en plan för den avsedda verksamheten med uppgifter om  filialens organisation och de tjänster som den avser att  tillhandahålla, och
2. uppgifter om i vilket land filialen ska inrättas, om  filialens adress och ansvariga ledning.
Lag (2025:253)
.
Informationskrav
24 §
Betalningsinstitut ska säkerställa att ombud som agerar  för deras räkning informerar betaltjänstanvändarna om detta  förhållande. Detta gäller inte för kontoinformationstjänster.
Ett betalningsinstitut som driver betaltjänstverksamhet genom  en filial enligt detta kapitel ska säkerställa att filialen  informerar betaltjänstanvändarna om detta förhållande.
Lag (2025:253)
.
Skyldighet att underrätta Finansinspektionen om ändringar i verksamheten
25 §
Om ett betalningsinstitut eller en registrerad  betaltjänstleverantör avser att ändra den verksamhet som avses  i 18, 19, 21 eller 23 § ska institutet eller leverantören  underrätta Finansinspektionen innan ändringen genomförs.  Detsamma gäller om ett betalningsinstitut avser att ändra den  verksamhet som avses i 17 §.
Om ändringen rör ett betalningsinstituts verksamhet i ett  annat land, ska Finansinspektionen inom en månad från det att  underrättelsen togs emot underrätta den behöriga myndigheten i  det andra landet om ändringen.
Lag (2025:253)
.
Särskilda bestämmelser om utländska företag hemmahörande inom EES
26 §
Ett utländskt företag som hör hemma inom EES och som  i hemlandet har tillstånd att tillhandahålla betaltjänster  behöver inte tillstånd enligt 2 kap. för att tillhandahålla  betaltjänster i Sverige.
Ett utländskt företag som hör hemma inom EES och som i  hemlandet har undantagits från tillståndsplikt för att  tillhandahålla betaltjänster behöver inte tillstånd enligt 2  kap. för att tillhandahålla kontoinformationstjänster i  Sverige.
Ett utländskt företag som avses i första och andra styckena  får tillhandahålla betaltjänster genom ombud eller filial i  Sverige efter det att Finansinspektionen har tagit emot ett  beslut från den behöriga myndigheten i det land där företaget  hör hemma om att ombudet eller filialen har registrerats av  den myndigheten.
Lag (2018:175)
.
27 §
När Finansinspektionen har tagit emot en underrättelse  från en myndighet i ett annat land inom EES om att ett  utländskt företag avser att tillhandahålla betaltjänster i  Sverige ska inspektionen, efter en bedömning av  underrättelsen, inom en månad lämna relevanta uppgifter till  den behöriga myndigheten i det andra landet om det utländska  företagets planerade tillhandahållande av betaltjänster här i  landet.
Om de planerade betaltjänsterna ska tillhandahållas genom ett  ombud eller en filial, ska det av uppgifterna särskilt framgå
1. om Finansinspektionen har skälig anledning att anta att  anlitandet av ombudet eller filialen kan öka risken för  penningtvätt eller finansiering av terrorism, och
2. om ombudet är lämpligt att tillhandahålla betaltjänsterna.
Lag (2025:634)
.
Uppdragsavtal
28 §
Ett betalningsinstitut eller en registrerad  betaltjänstleverantör får uppdra åt någon annan att utföra ett  visst arbete eller vissa operativa funktioner som ingår i dess  verksamhet med betaltjänster. Betalningsinstitutet ska anmäla  sådana uppdragsavtal till Finansinspektionen. En sådan anmälan  behöver inte göras när det gäller kontoinformationstjänster.
Uppdrag åt någon annan att utföra sådana funktioner som är av  väsentlig betydelse för betaltjänstverksamheten får bara ges  om betalningsinstitutet eller den registrerade  betaltjänstleverantören ansvarar för att
1. verksamheten drivs av uppdragstagaren under kontrollerade  och säkerhetsmässigt betryggande former, och
2. uppdraget inte väsentligt försämrar kvaliteten på  betalningsinstitutets eller den registrerade  betaltjänstleverantörens internkontroll och  Finansinspektionens möjligheter att övervaka att  betalningsinstitutet eller den registrerade  betaltjänstleverantören följer de regler som gäller för  verksamheten.
Lag (2025:253)
.
28 a §
Om ett betalningsinstitut avser att ändra den  uppdragsverksamhet som avses i 28 §, ska institutet anmäla  detta till Finansinspektionen innan ändringen genomförs.
Om ändringen rör ett betalningsinstituts verksamhet i ett  annat land inom EES, ska Finansinspektionen inom en månad från  det att anmälan togs emot underrätta den behöriga myndigheten  i det andra landet om ändringen.
Lag (2025:253)
.
Bemyndiganden
29 §
Regeringen eller den myndighet som regeringen bestämmer  får meddela föreskrifter om
1. beräkningen av kapitalkrav enligt 2 § första stycket,
2. hur betalningsinstitut ska hantera medel enligt 6 §,
3. hur betalningsinstitut ska hantera de medel för  genomförandet av betalningstransaktioner som avses i 7 § andra  stycket och hur stor andel av medlen hos betalningsinstitut  som omfattas av skyddskraven enligt 7 § tredje stycket,
4. vilka uppgifter som ska anses relevanta enligt 8 §,
5. hur uppgifter enligt 13 a § första stycket och 14 § ska  lämnas, och
6. vad ett betalningsinstitut eller en registrerad  betaltjänstleverantör ska iaktta och vilka krav  betalningsinstitutet eller den registrerade  betaltjänstleverantören ska uppfylla vid uppdragsavtal enligt 
28 §.
Lag (2025:253)
.
4 kap. Informationskrav vid tillhandahållande av betaltjänster
Avgifter för information
1 §
En betaltjänstleverantör får inte ta ut någon avgift av en betaltjänstanvändare för att tillhandahålla information enligt detta kapitel.
En betaltjänstleverantör får dock, om leverantören och betaltjänstanvändaren kommit överens om det, ta ut avgifter för information som lämnas på begäran av användaren och som är mer omfattande eller ges mer frekvent än enligt detta kapitel eller för information som ges med hjälp av andra kommunikationsmedel än de som anges i ett ramavtal.
Avgifter enligt andra stycket ska vara skäliga och motsvara betaltjänstleverantörens faktiska kostnader.
Information om avgifter i vissa fall
Information om extra avgifter eller nedsättning av avgift
2 §
Om betalningsmottagaren erbjuder en nedsättning av en  avgift vid användning av ett visst betalningsinstrument, ska  mottagaren informera betalaren om detta innan  betalningstransaktionen påbörjas.
Om en betaltjänstleverantör begär en avgift vid användning av  ett visst betalningsinstrument, ska denne informera  betaltjänstanvändaren om det sammanlagda avgiftsbeloppet  innan betalningstransaktionen påbörjas. Om sådan information  inte lämnas är betaltjänstanvändaren inte skyldig att betala  avgiften.
Lag (2018:175)
.
Valuta och valutaväxling
3 §
Om valutaväxling erbjuds före påbörjandet av  betalningstransaktionen på platsen för försäljningen eller av  betalningsmottagaren, ska den som erbjuder betalaren denna  tjänst informera betalaren om alla avgifter för tjänsten samt  om den växelkurs som ska användas. Detsamma gäller om  valutaväxling erbjuds i en uttagsautomat.
Betalaren ska godkänna valutaväxlingstjänsten innan  betalningstransaktionen genomförs.
Lag (2018:175)
.
Informationsskyldighet vid enstaka betaltjänster
Information om konsumenters rättigheter
3 a §
En betaltjänstleverantör ska se till att  informationsmaterial om konsumenters rättigheter som  utarbetats av Europeiska kommissionen görs tillgängligt för  betaltjänstanvändare i enlighet med föreskrifter som har  meddelats med stöd av 22 §.
Lag (2018:175)
.
Förhandsinformation
4 §
Innan ett avtal om en enstaka betalningstransaktion ingås, ska betaltjänstleverantören informera betaltjänstanvändaren om
1. vilka uppgifter som användaren ska uppge för att en betalningsorder ska kunna utföras korrekt,
2. hur lång tid det som längst tar att genomföra transaktionen, och
3. det sammanlagda avgiftsbeloppet som användaren ska betala till leverantören för transaktionen.
Betaltjänstleverantören ska även ge betaltjänstanvändaren detaljerad information om avgiftsbeloppet enligt första stycket 3, när de olika avgifterna lätt kan särskiljas och redovisas separat.
Om betalningstransaktionen innebär valutaväxling ska leverantören ge användaren information om den faktiska växelkurs eller referensväxelkurs som ska gälla för betalningstransaktionen.
Leverantören ska också göra information enligt 10 §
tillgänglig för användaren.
4 a §
Innan en betalningsorder initieras ska leverantören  av betalningsinitieringstjänster, utöver vad som anges i 4 §,  informera betaltjänstanvändaren om
1. leverantörens namn och adress samt besöksadressen till  huvudkontoret,
2. besöksadressen till leverantörens ombud eller filial i det  land inom EES där betaltjänsten erbjuds, om tjänsterna  tillhandahålls genom ombud eller filial,
3. övriga kontaktuppgifter som är relevanta för kommunikation  med leverantören, och
4. kontaktuppgifter till Finansinspektionen.
Lag (2018:175)
.
4 b §
Innan ett avtal om ett enstaka tillhandahållande av  en kontoinformationstjänst ingås, ska leverantören av  kontoinformationstjänster informera betaltjänstanvändaren  om
1. vilka uppgifter användaren ska lämna för att  kontoinformationstjänsten ska kunna utföras korrekt,
2. hur lång tid det längst tar att utföra tjänsten, och
3. det sammanlagda avgiftsbeloppet som användaren ska betala  till leverantören för tjänsten.
Leverantören ska ge betaltjänstanvändaren detaljerad  information om avgiftsbeloppet enligt första stycket 3, om de  olika avgifterna lätt kan särskiljas och redovisas separat.
Leverantören ska göra information enligt 10 § tillgänglig för  användaren.
Lag (2018:175)
.
5 §
Information enligt 4-4 b §§ ska tillhandahållas på ett  lättillgängligt sätt och vara tydlig och lätt att förstå. Den  ska vara på svenska eller på något annat språk som parterna  kommer överens om.
På begäran av betaltjänstanvändaren ska informationen  tillhandahållas på papper eller något annat varaktigt  medium.
Lag (2018:175)
.
6 §
Om ett avtal om en enstaka betalningstransaktion ingås  på distans på begäran av betaltjänstanvändaren, och detta gör  att betaltjänstleverantören inte kan uppfylla kraven i 4, 4 a  och 5 §§, ska dessa krav i stället uppfyllas av denne  omedelbart efter det att betaltjänsten har genomförts.
Lag (2018:175)
.
Information till betalaren
7 §
Så snart som möjligt efter det att en betalningsorder  har tagits emot ska betalarens kontoförvaltande  betaltjänstleverantör tillhandahålla betalaren följande  information:
1. en uppgift som gör det möjligt att identifiera  betalningstransaktionen samt, när det är lämpligt, uppgifter  som avser betalningsmottagaren,
2. transaktionens belopp i den valuta som används i  betalningsordern,
3. det avgiftsbelopp som betalaren ska betala till  leverantören för transaktionen, och
4. datum när betalningsordern togs emot.
Leverantören ska även ge betalaren detaljerad information om  avgiftsbeloppet enligt första stycket 3, när de olika  avgifterna lätt kan särskiljas och redovisas separat.
Om betalningstransaktionen innebär valutaväxling ska  leverantören ge betalaren information om den faktiska  växelkurs eller referensväxelkurs som ska gälla för  transaktionen.
Lag (2018:175)
.
7 a §
Leverantören av en betalningsinitieringstjänst ska  tillhandahålla betalaren följande information omedelbart  efter det att en betalningsorder initierats:
1. en bekräftelse på att betalningsordern initierats med  betalarens kontoförvaltande betaltjänstleverantör,
2. en uppgift som gör det möjligt att identifiera  betalningstransaktionen,
3. den information som överförts tillsammans med  betalningstransaktionen,
4. transaktionens belopp, och
5. det avgiftsbelopp som ska betalas till leverantören av  betalningsinitieringstjänster för transaktionen.
Leverantören ska ge betalaren detaljerad information om  avgiftsbeloppet enligt första stycket 5, om de olika  avgifterna lätt kan särskiljas och redovisas separat.
Uppgift enligt första stycket 2 ska göras tillgänglig för  betalarens kontoförvaltande betaltjänstleverantör.
Lag (2018:175)
.
Information till betalningsmottagaren
8 §
Så snart som möjligt efter det att betalningstransaktionen har genomförts ska betalningsmottagarens betaltjänstleverantör tillhandahålla mottagaren följande information:
1. uppgifter som gör det möjligt för mottagaren att identifiera transaktionen och, när det är lämpligt, uppgift om betalaren samt information som har bifogats transaktionen,
2. transaktionens belopp i den valuta som används i betalningsordern,
3. det avgiftsbelopp som mottagaren ska betala till leverantören för transaktionen, och
4. valuteringsdagen för krediteringen.
Leverantören ska även ge betalningsmottagaren detaljerad information om avgiftsbeloppet enligt första stycket 3, när de olika avgifterna lätt kan särskiljas och redovisas separat.
Om betalningstransaktionen innebär valutaväxling ska leverantören ge betalningsmottagaren information om den växelkurs som har använts vid transaktionen samt transaktionens belopp före valutaväxling.
8 a §
Leverantören av en betalningsinitieringstjänst ska  tillhandahålla betalningsmottagaren följande information  omedelbart efter det att en betalningsorder har initierats:
1. en uppgift som gör det möjligt för betalningsmottagaren  att identifiera betalaren och betalningstransaktionen, och
2. den information som överförts tillsammans med  betalningstransaktionen.
Lag (2018:175)
.
9 §
Betaltjänstleverantören är inte skyldig att lämna  eller göra information tillgänglig enligt 4 och 5-8 §§, om  sådan information redan ges eller kommer att ges till  betaltjänstanvändaren på grundval av ett ramavtal mellan  användaren och en annan betaltjänstleverantör.
Lag (2018:175)
.
Informationsskyldighet vid ramavtal
Förhandsinformation
10 §
I rimlig tid innan ett ramavtal ingås ska  betaltjänstleverantören ge betaltjänstanvändaren följande  information:
1. leverantörens namn och adress och, i tillämpliga fall,  adress till dess ombud eller filial,
2. uppgift om att leverantören har tillstånd att  tillhandahålla betaltjänster och att leverantören, dess  filialer och ombud har registrerats hos behörig myndighet,
3. en beskrivning av det huvudsakliga innehållet i den  betaltjänst som tillhandahålls,
4. vilka uppgifter användaren ska lämna för att en  betalningsorder eller en kontoinformationstjänst ska kunna  utföras korrekt,
5. hur ett godkännande att initiera en betalningsorder eller  genomföra en betalningstransaktion ges samt hur det kan  återkallas enligt 5 kap. 35-37 §§,
6. när en betalningsorder ska anses mottagen enligt 5 kap. 
31 § första stycket,
7. tidpunkter för mottagande av en order enligt 5 kap. 31 §  tredje stycket, om sådana har fastställts av leverantören,
8. hur lång tid det som längst tar att genomföra en  transaktion eller en kontoinformationstjänst,
9. möjligheten att avtala om begränsningar i användningen av  betalningsinstrumentet enligt 19 §,
10. när det gäller kortbaserade betalningsinstrument,  information om de rättigheter som följer av artikel 8.2 i  Europaparlamentets och rådets förordning (EU) 2015/751 av den 
29 april 2015 om förmedlingsavgifter för kortbaserade  betalningstransaktioner,
11. vilka avgifter användaren ska betala till leverantören  och, när det är tillämpligt, detaljuppgifter om dessa,
12. de räntor och växelkurser som ska tillämpas eller, om  referensräntesatser och referensväxelkurser ska användas,  metoden för beräkning av den faktiska räntan och relevant  dag, index eller underlag för att bestämma referensräntan  eller referensväxelkursen,
13. sådan omedelbar tillämpning av ändrade räntesatser eller  växelkurser som kan avtalas om enligt 14 § samt de  informationskrav som är förenade med detta,
14. i förekommande fall, de kommunikationsmedel som ska  användas för överföring av information och underrättelser  mellan parterna, inklusive tekniska krav på användarens  utrustning,
15. hur ofta och på vilket sätt information enligt denna lag  ska lämnas till eller göras tillgänglig för användaren,
16. vilket språk som ska användas i ramavtalet samt på vilket  språk kommunikationen mellan leverantören och användaren ska  ske,
17. användarens rätt att få ramavtalets villkor samt  information enligt 13 §,
18. de åtgärder som användaren ska vidta för att skydda  betalningsinstrumentet och hur användaren ska anmäla att ett  betalningsinstrument kommit bort eller obehörigen använts,
19. vilka åtgärder betaltjänstleverantören vidtar för att på  ett säkert sätt underrätta betaltjänstanvändaren om obehörig  användning och säkerhetsrisker,
20. i förekommande fall, under vilka omständigheter  leverantören förbehåller sig rätten att spärra ett  betalningsinstrument enligt 5 kap. 4 §,
21. betalarens ansvar enligt 5 a kap.,
22. hur och inom vilken tidsfrist användaren ska underrätta  leverantören om felaktigt genomförda betalningstransaktioner  eller obehöriga transaktioner,
23. leverantörens ansvar för initiering eller genomförande av  transaktioner enligt 5 kap. 47-53 §§,
24. villkoren för återbetalning enligt 5 kap. 28-30 §§,
25. i förekommande fall, uppgift om att användaren ska anses  ha godkänt de ändrade villkoren enligt 14 § om användaren  inte före den dag då de föreslås träda i kraft underrättar  leverantören om att användaren inte godkänner dem,
26. avtalets löptid,
27. uppsägningstider och avgifter för uppsägning enligt 14 §  tredje stycket eller 15 §,
28. eventuella avtalsbestämmelser om vilket lands lag som ska  tillämpas för ramavtalet och om vilken domstol som är  behörig, och
29. vilka förfaranden för klagomål och prövning utanför  domstol som finns för användaren.
Lag (2018:175)
.
Tillgång till information och villkor enligt ramavtalet
11 §
Information enligt 10 § ska tillhandahållas på papper eller annat varaktigt medium, uttryckas på ett lättillgängligt sätt och vara tydlig och lätt att förstå. Den ska vara  på svenska eller på annat språk som parterna kommer överens om.
12 §
Om ett ramavtal ingås på distans på begäran av betaltjänstanvändaren, och detta gör att betaltjänstleverantören inte kan uppfylla kraven i 10 och 11
§§, ska dessa krav i stället uppfyllas av denne omedelbart efter det att ramavtalet har ingåtts.
13 §
Betaltjänstanvändaren har under avtalsförhållandet alltid rätt att på begäran få avtalsvillkoren för ramavtalet samt den information som anges i 10 § i en handling eller i någon annan läsbar och varaktig form som är tillgänglig för användaren.
Ändringar av villkoren enligt ramavtalet
14 §
En betaltjänstleverantör och en betaltjänstanvändare kan komma överens om att en användare ska bli bunden av en villkorsändring som leverantören föreslår, om användaren inte före den dag då ändringen föreslås träda i kraft meddelar leverantören att han inte accepterar det nya villkoret.
Leverantören måste föreslå ändringar, på det sätt som anges i 11 §, minst två månader innan de ska börja tillämpas.
Ändrade räntesatser eller växelkurser får tillämpas omedelbart, om leverantören och användaren kommit överens om detta och ändringen grundas på den avtalade referensräntesatsen eller referensväxelkursen. Användaren ska dock snarast möjligt på det sätt som anges i 11 § underrättas om att leverantören tillämpar en ny räntesats, om inte parterna har avtalat att informationen ska lämnas eller göras tillgänglig med en viss regelbundenhet eller på ett visst sätt.
Användaren har rätt att med omedelbar verkan och avgiftsfritt säga upp ramavtalet före den dag då ändringen föreslås bli tillämplig. Användaren ska informeras om detta när leverantören föreslår ändringen.
Uppsägning av ramavtal
15 §
Betaltjänstanvändaren får säga upp ramavtalet med  omedelbar verkan, såvida inte parterna har kommit överens om  en uppsägningstid. Betaltjänstleverantören får inte göra  gällande en längre uppsägningstid för användaren än en  månad.
Om leverantören säger upp ett ramavtal som ingåtts på  obestämd tid, ska uppsägningstiden vara minst två månader.
Ett ramavtal som har ingåtts för en bestämd tid av mer än sex  månader eller på obestämd tid ska kunna sägas upp  avgiftsfritt av användaren efter sex månader.
När leverantören får ta ut en avgift för uppsägningen, ska  avgiften motsvara de faktiska kostnader som uppsägningen  medför för leverantören. Periodiska avgifter för  betaltjänster ska betalas endast för tiden fram till det att  avtalet upphör att gälla. Om sådana avgifter har betalats i  förskott, ska de betalas tillbaka i motsvarande omfattning.
Lag (2018:175)
.
Information innan en betalningstransaktion enligt ett ramavtal genomförs
16 §
När en betalare tar initiativ till en betalningstransaktion som omfattas av ett ramavtal ska betaltjänstleverantören, på begäran av betalaren, lämna följande uppgifter till betalaren innan transaktionen genomförs:
1. hur lång tid det som längst tar att genomföra transaktionen, och
2. det avgiftsbelopp som betalaren ska betala till leverantören för transaktionen.
Leverantören ska även ge betalaren detaljerad information om avgiftsbeloppet enligt första stycket 2, när de olika avgifterna lätt kan särskiljas och redovisas separat.
Information till betalaren om en betalningstransaktion enligt ett ramavtal
17 §
Efter det att betalarens betalkonto har debiterats eller, om betalaren inte använder något betalkonto, efter det att betalaren lämnat en betalningsorder till betaltjänstleverantören ska denne utan onödigt dröjsmål och på det sätt som anges i 11 §, tillhandahålla följande information till betalaren:
1. uppgifter som gör det möjligt att identifiera betalningstransaktionen samt, när det är lämpligt, uppgifter som avser betalningsmottagaren,
2. transaktionens belopp i den valuta som används i betalningsordern,
3. det avgiftsbelopp som betalaren ska betala till leverantören för transaktionen, och
4. uppgift om valuteringsdag för debitering eller datum när betalningsordern togs emot.
Leverantören ska även ge betalaren detaljerad information om avgiftsbeloppet enligt första stycket 3, när de olika avgifterna lätt kan särskiljas och redovisas separat.
Om betalningstransaktionen innebär valutaväxling ska leverantören ge betalaren information om den faktiska växelkurs eller referensväxelkurs som ska gälla för transaktionen.
Ramavtal får innehålla villkor att den information som avses i första stycket inte ska behöva göras tillgänglig mer än en gång i månaden. Den ska lämnas eller göras tillgänglig på ett överenskommet sätt så att betalaren kan lagra och återskapa informationen oförändrad.
På begäran av betalaren ska betaltjänstleverantören en gång i månaden avgiftsfritt tillhandahålla information enligt första stycket i pappersform.
Information till betalningsmottagaren om en betalningstransaktion enligt ett ramavtal
18 §
När en betalningstransaktion har genomförts ska betalningsmottagarens betaltjänstleverantör utan onödigt dröjsmål och på det sätt som anges i 11 §, tillhandahålla följande information till betalningsmottagaren:
1. en uppgift som gör det möjligt att identifiera transaktionen samt, när det är lämpligt, information som överförts tillsammans med betalningstransaktionen,
2. transaktionens belopp i den valuta som krediteras betalningsmottagarens betalkonto,
3.  det avgiftsbelopp som mottagaren ska betala till leverantören för transaktionen och den ränta som betalningsmottagaren eventuellt ska betala, och
4. valuteringsdagen för krediteringen.
Leverantören ska även ge betalningsmottagaren detaljerad information om avgiftsbeloppet enligt första stycket 3, när de olika avgifterna lätt kan särskiljas och redovisas separat.
Om betalningstransaktionen innebär valutaväxling ska leverantören ge betalningsmottagaren information om den växelkurs som har använts vid transaktionen samt transaktionens belopp före valutaväxling.
Ramavtal får innehålla villkor att den information som avses i första stycket inte ska behöva göras tillgänglig mer än en gång i månaden. Den ska lämnas eller göras tillgänglig på ett överenskommet sätt så att betalningsmottagaren kan lagra och återskapa informationen oförändrad.
På begäran av betalningsmottagaren ska betaltjänstleverantören en gång i månaden avgiftsfritt tillhandahålla denna information i pappersform.
Undantag från kraven på information
19 §
En betaltjänstleverantör är inte skyldig att lämna information enligt 10 och 16 §§ vid tillhandahållande av betaltjänster som genomförs med användning av elektroniska pengar eller betalningsinstrument som enligt ramavtal bara
1. kan användas för enskilda betalningstransaktioner till ett belopp motsvarande högst 30 euro,
2. kan användas för betalningar upp till ett totalt belopp motsvarande högst 150 euro, eller
3. lagrar medel som inte vid något tillfälle överstiger ett belopp motsvarande 150 euro.
En betaltjänstleverantör är dock skyldig att, innan betaltjänster enligt första stycket tillhandahålls,  lämna information till betalaren om
1. hur betalningsinstrumentet kan användas,
2. ansvar för obehöriga betalningstransaktioner,
3. avgifter, och
4. var betalaren på ett lättillgängligt sätt kan finna den information som anges i 10 §.
För betaltjänster enligt första stycket får betaltjänstanvändaren och betaltjänstleverantören komma överens om att leverantören inte behöver följa bestämmelserna om
1. hur villkor i ramavtal ändras enligt 14 §, eller
2. information till betaltjänstanvändare vid enskilda betalningstransaktioner enligt 17 och 18 §§.
I de fall som avses i tredje stycket 2 ska betaltjänstleverantören dock tillhandahålla eller göra tillgänglig en hänvisning som gör det möjligt för betaltjänstanvändaren att identifiera betalningstransaktionen, betalningstransaktionens belopp och avgifter. Om betalningsinstrumentet används anonymt eller om leverantören av andra skäl inte har tekniska möjligheter att tillhandahålla informationen, behöver leverantören inte tillhandahålla eller göra tillgänglig en sådan hänvisning. Leverantören ska dock ge betalaren möjlighet att kontrollera det belopp som har lagrats på betalningsinstrumentet.
Möjlighet att avvika från bestämmelserna
20 §
En betaltjänstleverantör får komma överens med en  betaltjänstanvändare som inte är konsument om avvikelser från  bestämmelserna i detta kapitel.
Lag (2018:175)
.
Ytterligare bestämmelser om informationskrav i vissa fall
20 a §
Ytterligare bestämmelser om informationskrav för  betaltjänstleverantörer och parter som tillhandahåller  valutaväxlingstjänster i en uttagsautomat eller på  försäljningsstället finns i Europaparlamentets och rådets  förordning (EU) 2021/1230 av den 14 juli 2021 om  gränsöverskridande betalningar i unionen.
Lag (2024:392)
.
Påföljd vid utebliven information
21 §
Om information inte lämnas i enlighet med 3-6, 10-13  och 19 §§, ska även marknadsföringslagen (2008:486)  tillämpas, med undantag av bestämmelserna i 29-36 §§ om  marknadsstörningsavgift. Sådan information ska anses vara  väsentlig enligt 10 § tredje stycket den lagen.
Lag (2018:175)
.
Bevisbörda
21 a §
En betaltjänstleverantör ska kunna styrka att  information har lämnats i enlighet med detta kapitel.
Lag (2022:723)
.
Bemyndiganden
22 §
Regeringen eller den myndighet som regeringen  bestämmer får meddela föreskrifter om hur  betaltjänstleverantörer ska göra det informationsmaterial om  konsumenters rättigheter som avses i 3 a § tillgängligt för  betaltjänstanvändare.
Lag (2018:175)
.
4 a kap. Betalkonto
Skyldighet att tillhandahålla betalkonto med grundläggande  funktioner
1 §
Ett kreditinstitut eller en filial till ett utländskt  kreditinstitut får inte vägra en konsument som är lagligen  bosatt inom EES att öppna ett betalkonto med sådana  grundläggande funktioner enligt 2 § som institutet eller  filialen tillhandahåller andra konsumenter.
Första stycket gäller inte om det skulle strida mot lagen 
(2017:630) om åtgärder mot penningtvätt och finansiering av  terrorism eller om det finns särskilda skäl mot att  tillhandahålla konsumenten ett betalkonto.
Lag (2022:1704)
.
Grundläggande funktioner
2 §
Med grundläggande funktioner avses
1. tjänster som krävs för att öppna, inneha och avsluta ett  betalkonto,
2. tjänster som gör det möjligt att sätta in medel på ett  betalkonto,
3. tjänster som gör det möjligt att inom EES över disk eller i  uttagsautomater ta ut kontanter från ett betalkonto, och
4. utförande av följande betalningstransaktioner inom EES:
a) autogirering,
b) betalningar genom ett debetkort, inbegripet betalningar  online, samt
c) betalningar, inbegripet stående överföringar, vid  terminaler, över disk och via onlinetjänster.
Ett kreditinstitut eller en filial till ett utländskt  kreditinstitut som tillhandahåller en konsument ett betalkonto  med grundläggande funktioner får inte begränsa det antal  gånger konsumenten får använda de tjänster som är knutna till  betalkontot.
Lag (2022:1704)
.
Behandlingen av en ansökan om betalkonto med grundläggande  funktioner
3 §
Ett kreditinstitut eller en filial till ett utländskt  kreditinstitut ska behandla en ansökan från en konsument om  betalkonto med grundläggande funktioner skyndsamt. Institutet  eller filialen ska avgöra ärendet så snart som möjligt och  senast inom tio bankdagar efter det att institutet eller  filialen tagit emot en fullständig ansökan.
Om institutet eller filialen avslår en ansökan, ska institutet  eller filialen omedelbart underrätta konsumenten om beslutet  och lämna information om vart han eller hon kan vända sig för  att framföra klagomål eller få beslutet rättsligt prövat.  Underrättelsen ska vara skriftlig och utan kostnad för  konsumenten. Om det är möjligt, ska skälen för beslutet framgå  av underrättelsen.
Lag (2022:1704)
.
Avgifter för betalkonto med grundläggande funktioner
4 §
Ett kreditinstitut eller en filial till ett utländskt  kreditinstitut får ta ut rimliga avgifter från en konsument  för att tillhandahålla ett betalkonto med grundläggande  funktioner.
Lag (2022:1704)
.
Förteckning över de mest representativa tjänsterna som är  knutna till betalkonton i Sverige
4 a §
Finansinspektionen ska ta fram och på sin webbplats  offentliggöra en förteckning över de mest representativa  tjänsterna som är knutna till betalkonton i Sverige och vid  behov uppdatera den.
I förteckningen ska de termer som har fastställts i enlighet  med artikel 3.4 i betalkontodirektivet användas.
Lag (2019:407)
.
Information om tjänster och avgifter
4 b §
En betaltjänstleverantör ska i sin information till  konsumenter använda termerna i den förteckning som avses i 
4 a §.
Om betaltjänstleverantören i informationen använder namn på  varumärken för att beteckna sina tjänster, ska motsvarande  termer i förteckningen tydligt anges.
Lag (2019:407)
.
5 §
En betaltjänstleverantör ska i rimlig tid innan den ingår  ett avtal om betalkonto ge konsumenten en sådan förteckning  som avses i 4 a § och, i den utsträckning betaltjänst-
leverantören tillhandahåller dessa tjänster, informera  konsumenten om avgifterna för dem. Informationen ska lämnas i  pappersform eller på annat varaktigt medium.
Betaltjänstleverantören ska också hålla förteckningen och en  ordlista som minst omfattar de begrepp som fastställts i  förteckningen tillgängliga för konsumenten.
Betaltjänstleverantören ska, utöver de informationskrav som  följer av 4 kap. minst en gång per år ge konsumenten  kostnadsfri information om aktuella avgifter och räntesatser  för de tjänster som är knutna till betalkontot.  Betaltjänstleverantören och konsumenten ska komma överens om  på vilket sätt avgifterna ska redovisas. Redovisningen ska  lämnas i pappersform om konsumenten begär det.
Lag (2019:407)
.
5 a §
När ett betalkonto erbjuds tillsammans med en annan  produkt eller tjänst som en del av ett paket, ska  betaltjänstleverantören informera konsumenten om huruvida det  är möjligt att köpa de olika komponenterna separat och, i  förekommande fall, förse konsumenten med uppgifter om  kostnaderna och avgifterna för varje komponent.
Lag (2019:407)
.
Tillämpning av marknadsföringslagen
5 b §
Om information inte lämnas i enlighet med 4 b, 5 och 
5 a §§ ska marknadsföringslagen (2008:486) tillämpas, med  undantag av bestämmelserna i 29-36 §§ om  marknadsstörningsavgift. Vid tillämpningen av 10 § tredje  stycket den lagen ska sådan information anses vara väsentlig.
Lag (2019:407)
.
Byte av betalkonto
6 §
En betaltjänstleverantör ska ha rutiner för en konsuments  byte av betalkonto i samma valuta mellan  betaltjänstleverantören och en annan betaltjänstleverantör i  Sverige. Rutinerna ska säkerställa att ett sådant byte kan  genomföras snabbt och utan onödiga olägenheter för  konsumenten. Betaltjänstleverantören ska informera konsumenten  om rutinerna.
Den betaltjänstleverantör som konsumenten vill öppna ett  betalkonto hos ska på begäran av konsumenten kontakta den  betaltjänstleverantör som konsumenten har ett betalkonto hos  och se till att bytet genomförs. Bytet ska vara genomfört inom  den tidsram som anges i artikel 10 i betalkontodirektivet.
Om en konsument meddelar sin betaltjänstleverantör att han  eller hon vill öppna ett betalkonto i ett annat land inom EES,  ska betaltjänstleverantören bistå med viss information,  överföring av medel och stängning av betalkontot. Detta ska  ske inom den tidsram som anges i artikel 11 i  betalkontodirektivet.
Lag (2019:407)
.
7 §
Avgifter, utöver de som avses i 4 kap. 15 §, som en  betaltjänstleverantör tar ut av en konsument i samband med  byte av betalkonto, ska vara rimliga och i linje med  betaltjänstleverantörens faktiska kostnader.
Vid byte av betalkonto får den betaltjänstleverantör som en  konsument har ett betalkonto hos inte ta ut någon avgift för  information om betalningstransaktioner.
Lag (2019:407)
.
8 §
En betaltjänstleverantör ska ersätta en konsument för ren  förmögenhetsskada som uppstår som en direkt följd av att  betaltjänstleverantören inte har fullgjort sina skyldigheter  enligt 6 §.
Ansvar enligt första stycket inträder inte i fall av  osedvanliga eller oförutsägbara omständigheter som den som  åberopar omständigheterna inte har något inflytande över och  vars konsekvenser hade varit omöjliga att avvärja trots alla  ansträngningar. Ansvar inträder inte heller då en  betaltjänstleverantör handlar i enlighet med svensk lag eller  unionsrätt.
Lag (2017:342)
.
Uppsägning av ett avtal om betalkonto med grundläggande  funktioner
9 §
Ett kreditinstitut eller en filial till ett utländskt  kreditinstitut får säga upp ett avtal om betalkonto med  grundläggande funktioner bara om
1. konsumenten avsiktligt har använt betalkontot för olagliga  ändamål,
2. det inte har förekommit några transaktioner på betalkontot  under de senaste 24 månaderna,
3. konsumenten har lämnat felaktiga uppgifter när betalkontot  öppnades, och korrekta uppgifter skulle ha lett till att han  eller hon inte hade fått öppna ett sådant konto, eller
4. det finns särskilda skäl.
Om institutet eller filialen säger upp avtalet, ska institutet  eller filialen underrätta konsumenten om detta och om vart han  eller hon kan vända sig för att framföra klagomål eller få  uppsägningen rättsligt prövad. Underrättelsen ska vara  skriftlig och utan kostnad för konsumenten. Om det är möjligt,  ska skälen för uppsägningen framgå av underrättelsen.
Om institutet eller filialen säger upp avtalet med stöd av  första stycket 2 eller 4, ska institutet eller filialen  underrätta konsumenten minst två månader innan uppsägningen  träder i kraft. En uppsägning med stöd av första stycket 1  eller 3 får omedelbar verkan.
Lag (2022:1704)
.
Bemyndiganden
10 §
Regeringen eller den myndighet som regeringen bestämmer  får meddela föreskrifter om
1. den information och redovisning som en  betaltjänstleverantör ska lämna eller hålla tillgänglig  enligt 5 §,
2. rutiner för byte av betalkonto enligt 6 §, och
3. vilka uppgifter om betalkonton med grundläggande  funktioner som en betaltjänstleverantör ska lämna till  Finansinspektionen.
Lag (2017:342)
.
5 kap. Genomförande av betaltjänster
Avgifter
1 §
En betaltjänstleverantör får inte ta ut någon avgift  av en betaltjänstanvändare för fullgörandet av sin  informationsskyldighet samt av skydds- och  korrigeringsåtgärder enligt detta kapitel förutom i de fall  som anges i 32, 37 och 45 §§. När avgifter får tas ut enligt  någon av dessa bestämmelser ska de vara skäliga och motsvara  betaltjänstleverantörens faktiska kostnader.
I förhållandet mellan betalaren och betalningsmottagaren ska  betalaren svara för de avgifter som betalarens  betaltjänstleverantör tar ut och betalningsmottagaren svara  för de avgifter som mottagarens betaltjänstleverantör tar  ut.
Betaltjänstleverantören får inte hindra en  betalningsmottagare från att erbjuda betalaren en nedsättning  vid användning av ett visst betalningsinstrument.
En betalningsmottagare får inte ta ut någon avgift av  betalaren vid användning av ett betalningsinstrument.
Lag (2018:175)
.
Elektroniska pengar och betalningsinstrument som avser låga belopp
2 §
För elektroniska pengar och sådana  betalningsinstrument som avses i 4 kap. 19 § första stycket  får betaltjänstleverantören och betaltjänstanvändaren i  ramavtal komma överens om
1. att leverantören inte behöver underrätta användaren att  betalningsordern har avvisats, om det av sammanhanget klart  framgår att den inte har utförts,
2. att betalaren inte får återkalla betalningsordern efter  att ha godkänt att den genomförs,
3. andra tidsgränser för genomförandet än de som anges i 
40-44 §§, eller
4. att det inte ska vara möjligt att spärra  betalningsinstrumentet.
Lag (2018:175)
.
Godkännande av en betalningstransaktion
3 §
En betalningstransaktion ska betraktas som godkänd om  betalaren uttryckligen har lämnat sitt samtycke till att den  genomförs. Samtycket ska lämnas antingen direkt till den  kontoförvaltande betaltjänstleverantören eller via  betalningsmottagaren eller, i förekommande fall, leverantören  av betalningsinitieringstjänsten.
En betaltjänstleverantör ska kunna styrka att ett sådant  samtycke har lämnats.
Lag (2022:723)
.
Begränsning av betalningsinstrumentets användning
4 §
I ramavtal mellan betalaren och betaltjänstleverantören får leverantören förbehålla sig rätten att spärra betalningsinstrumentet när det finns
1. risk för en icke säker användning av betalningsinstrumentet,
2. misstanke om att  betalningsinstrumentet obehörigen använts, eller
3. i fråga om betalningsinstrument med kreditutrymme, en väsentligt ökad risk för att betalaren inte kan betala.
En betaltjänstleverantör som spärrar ett betalningsinstrument enligt första stycket ska informera betalaren om spärren och skälen till denna.
Betalaren ska informeras innan betalningsinstrumentet spärras eller så snart som möjligt efter det att spärren har införts.
Någon information till betalaren får dock inte lämnas om det skulle vara oförenligt med annan lag eller om det är motiverat av säkerhetsskäl att inte göra detta.
Betaltjänstleverantören ska häva spärren av betalningsinstrumentet eller ersätta det med ett nytt betalningsinstrument så snart det inte längre finns skäl att låta spärren kvarstå.
Betaltjänstleverantörens respektive betaltjänstanvändarens  skyldigheter avseende ett betalningsinstrument
5 §
Betaltjänstleverantören ska
1. se till att villkoren för utgivning och användning av  betalningsinstrument är objektiva, icke-diskriminerande och  proportionella,
2. se till att de personliga behörighetsfunktioner som är  knutna till betalningsinstrumentet inte görs tillgängliga av  leverantören för andra än den betaltjänstanvändare som har  rätt att använda betalningsinstrumentet,
3. inte skicka betalningsinstrument till någon som inte har  beställt det, förutom då ett betalningsinstrument som redan  innehas av användaren ska ersättas,
4. se till att användare när som helst har möjlighet att på  lämpligt sätt anmäla till leverantören att ett  betalningsinstrument har kommit bort eller obehörigen använts  eller begära att en spärr hävs enligt 4 § fjärde stycket,  och
5. förhindra användning av betalningsinstrumentet när en  anmälan enligt 4 har lämnats.
En betaltjänstleverantör ska under 18 månader efter det att  en anmälan eller en begäran enligt första stycket 4 lämnats  bevara information som gör det möjligt för  betaltjänstanvändaren att visa att en anmälan eller begäran  har lämnats. Sådan information ska lämnas till användaren om  användaren begär det.
En anmälan enligt första stycket 4 ska vara avgiftsfri för  betaltjänstanvändaren. Betaltjänstleverantören får dock ta ut  en avgift för de kostnader som är direkt hänförliga till  ersättandet av betalningsinstrumentet.
Lag (2018:175)
.
6 §
Betaltjänstanvändaren är skyldig att
1. skydda de personliga behörighetsfunktioner som är knutna  till betalningsinstrumentet,
2. vid vetskap om att betalningsinstrumentet har kommit bort  eller obehörigen använts snarast anmäla detta till  betaltjänstleverantören, och
3. i övrigt följa de villkor som enligt avtalet gäller för  användning av betalningsinstrumentet.
Av 5 a kap. 3 § framgår att en betaltjänstanvändare kan bli  ansvarig om skyldigheterna i första stycket har åsidosatts.
Lag (2018:175)
.
Rätten att använda betalningsinitieringstjänster
7 §
Betaltjänstanvändaren har rätt att använda  betalningsinitieringstjänster om det berörda betalkontot är  tillgängligt online. Denna rätt gäller oberoende av om det  finns ett avtal om detta mellan leverantören av  betalningsinitieringstjänster och den kontoförvaltande  betaltjänstleverantören.
Lag (2018:175)
.
Betaltjänstleverantörens skyldigheter vid tillhandahållandet  av betalningsinitieringstjänster
8 §
Vid tillhandahållandet av  betalningsinitieringstjänster får leverantören inte
1. vid någon tidpunkt inneha betalarens medel,
2. lagra känsliga betalningsuppgifter som tillhör  betaltjänstanvändaren,
3. begära andra uppgifter av betaltjänstanvändaren än sådana  som krävs för att tillhandahålla  betalningsinitieringstjänsten,
4. använda, ha tillgång till eller lagra uppgifter för andra  ändamål än för att tillhandahålla den  betalningsinitieringstjänst som uttryckligen begärs av  betalaren, eller
5. ändra beloppet, uppgift om betalaren eller något annat  inslag i transaktionen.
Lag (2018:175)
.
9 §
Leverantören av en betalningsinitieringstjänst ska  säkerställa
1. att betaltjänstanvändarens personliga  behörighetsfunktioner inte är tillgängliga för andra än  leverantören samt användaren och utgivaren av  behörighetsfunktionerna, och att dessa uppgifter överförs  genom leverantören på ett säkert och effektivt sätt, och
2. att eventuell övrig information om betaltjänstanvändaren  som leverantören har fått vid tillhandahållandet av tjänsten  endast lämnas till betalningsmottagaren och med användarens  uttryckliga godkännande.
Lag (2018:175)
.
10 §
Leverantören av en betalningsinitieringstjänst ska  identifiera sig gentemot betaltjänstanvändarens  kontoförvaltande betaltjänstleverantör varje gång en  betalning initieras.
Lag (2018:175)
.
11 §
När den kontoförvaltande betaltjänstleverantören har  tagit emot en betalningsorder från leverantören av  betalningsinitieringstjänster och betalaren uttryckligen  godkänt betalningstransaktionen i enlighet med 3 §, ska den  kontoförvaltande betaltjänstleverantören ge leverantören av  betalningsinitieringstjänsten all tillgänglig information om  initieringen och genomförandet av betalningstransaktionen.  Informationen ska lämnas omedelbart efter det att  betalningsordern har tagits emot från leverantören av  betalningsinitieringstjänsten.
Lag (2018:175)
.
12 §
Den kontoförvaltande betaltjänstleverantören ska  behandla en betalningsorder som tas emot från en leverantör  av betalningsinitieringstjänsten på samma sätt som en  betalningsorder som tas emot direkt från betalaren när det  gäller val av tidpunkt, prioritering och avgifter, om det  inte finns objektiva skäl för en annan behandling.
Lag (2018:175)
.
13 §
Den kontoförvaltande betaltjänstleverantören och  leverantören av betalningsinitieringstjänster ska tillämpa  säker kommunikation när de kommunicerar med varandra.  Leverantören av betalningsinitieringstjänster ska tillämpa  säker kommunikation även när den kommunicerar med betalaren  och betalningsmottagaren.
Lag (2018:175)
.
Rätten att använda kontoinformationstjänster
14 §
Betaltjänstanvändaren har rätt att använda  kontoinformationstjänster om det berörda betalkontot är  tillgängligt online. Denna rätt gäller oberoende av om det  finns ett avtal om detta mellan leverantören av  kontoinformationstjänster och den kontoförvaltande  betaltjänstleverantören.
Lag (2018:175)
.
Betaltjänstleverantörens skyldigheter vid tillhandahållandet  av kontoinformationstjänster
15 §
Vid tillhandahållandet av kontoinformationstjänster  får leverantören inte
1. tillhandahålla tjänster utan betaltjänstanvändarens  uttryckliga godkännande,
2. begära känsliga betalningsuppgifter som är kopplade till  betalkontot, eller
3. använda, ha tillgång till eller lagra uppgifter för andra  ändamål än för att genomföra den kontoinformationstjänst som  uttryckligen begärs av betaltjänstanvändaren.
Leverantören har endast rätt till tillgång till information  från angivna betalkonton och sådana betalningstransaktioner  som hör till kontona.
Lag (2018:175)
.
16 §
Leverantören av en kontoinformationstjänst ska  säkerställa att betaltjänstanvändarens personliga  behörighetsfunktioner inte är tillgängliga för andra än  leverantören samt användaren och utgivaren av dem och att  dessa uppgifter överförs genom leverantören på ett säkert och  effektivt sätt.
Lag (2018:175)
.
17 §
Leverantören av en kontoinformationstjänst ska för  varje kommunikationssession identifiera sig gentemot den  kontoförvaltande betaltjänstleverantören.
Lag (2018:175)
.
18 §
Den kontoförvaltande betaltjänstleverantören ska  behandla en begäran om uppgifter som överförs via en  leverantör av kontoinformationstjänster på samma sätt som en  begäran direkt från betaltjänstanvändaren, om det inte finns  objektiva skäl för en annan behandling.
Lag (2018:175)
.
19 §
Den kontoförvaltande betaltjänstleverantören och  leverantören av kontoinformationstjänster ska tillämpa säker  kommunikation när de kommunicerar med varandra.
Lag (2018:175)
.
Skyldighet att ge åtkomst eller tillträde till betalkonto
20 §
Den kontoförvaltande betaltjänstleverantören får  vägra en leverantör av en betalningsinitieringstjänst åtkomst  till ett betalkonto endast om den kontoförvaltande  leverantören av skäl som är objektivt motiverade och  tillräckligt underbyggda gör bedömningen att leverantören av  initieringstjänsten obehörigen har fått åtkomst till kontot  eller obehörigen har initierat en betalningstransaktion från  kontot.
Den kontoförvaltande betaltjänstleverantören får vägra en  leverantör av en kontoinformationstjänst tillträde till ett  betalkonto endast om den kontoförvaltande leverantören av  skäl som är objektivt motiverade och tillräckligt underbyggda  gör bedömningen att leverantören av informationstjänsten  obehörigen har fått tillträde till kontot.
Den kontoförvaltande betaltjänstleverantören ska medge  åtkomst eller tillträde till betalkontot så snart det inte  längre finns skäl för vägran.
Lag (2018:175)
.
21 §
Innan den kontoförvaltande betaltjänstleverantören  enligt 20 § vägrar åtkomst eller tillträde till ett  betalkonto ska leverantören på avtalat sätt underrätta  betaltjänstanvändaren. I underrättelsen ska skälen för vägran  anges. Om användaren inte kan underrättas innan åtkomst eller  tillträde vägras, ska en underrättelse lämnas så snart som  möjligt efter vägran.
Betaltjänstanvändaren får inte underrättas enligt första  stycket om en underrättelse är oförenlig med andra  föreskrifter. Detsamma gäller om det är motiverat av  säkerhetsskäl att inte lämna underrättelsen.
Lag (2018:175)
.
22 §
Den kontoförvaltande betaltjänstleverantören ska  omedelbart underrätta Finansinspektionen om en vägran enligt 
20 §. I underrättelsen ska skälen för vägran anges.
Lag (2018:175)
.
Besked om tillgängliga medel
23 §
Den kontoförvaltande betaltjänstleverantören ska, på  begäran av en betaltjänstleverantör som har gett ut ett  kortbaserat betalningsinstrument, omedelbart ge ett klart  besked om huruvida det belopp som krävs för genomförande av  en kortbaserad betalningstransaktion är tillgängligt på  betalarens betalkonto eller inte, om
1. betalarens betalkonto är tillgängligt online vid  tidpunkten för begäran, och
2. betalaren uttryckligen har godkänt att den  kontoförvaltande betaltjänstleverantören lämnar ett sådant  besked.
Begäran ger inte den kontoförvaltande betaltjänstleverantören  rätt att reservera medel på betalarens betalkonto.
På begäran av betalaren ska den kontoförvaltande  betaltjänstleverantören underrätta betalaren om identiteten  på den betaltjänstleverantör som begärt ett besked som avses  i första stycket samt om det svar som lämnats.
Lag (2018:175)
.
24 §
Den betaltjänstleverantör som har gett ut ett  kortbaserat betalningsinstrument får begära ett sådant besked  som avses i 23 § om
1. betalaren uttryckligen har godkänt att en sådan begäran  görs, och
2. betalaren har initierat betalningstransaktionen genom att  använda ett kortbaserat betalningsinstrument som getts ut av  betaltjänstleverantören.
Betaltjänstleverantören får inte lagra eller använda det svar  som den kontoförvaltande betaltjänstleverantören lämnar för  andra syften än för att genomföra transaktionen.
Lag (2018:175)
.
25 §
Den betaltjänstleverantör som enligt 24 § begär ett  besked ska tillämpa säker kommunikation och innan beskedet  begärs autentisera sig gentemot den kontoförvaltande  betaltjänstleverantören.
Lag (2018:175)
.
26 §
Bestämmelserna i 23-25 §§ gäller inte för  betalningstransaktioner som initieras genom kortbaserade  betalningsinstrument där det lagras elektroniska pengar,  definierade i 1 kap. 2 § 2 lagen (2011:755) om elektroniska  pengar.
Lag (2018:175)
.
Reservering av medel
27 §
Om en kortbaserad betalningstransaktion initieras av  eller via betalningsmottagaren och det exakta beloppet inte  är känt vid tidpunkten för betalarens godkännande av  genomförandet av transaktionen, får betalarens  betaltjänstleverantör reservera medel på betalarens  betalkonto endast för täckning av transaktionen och om  betalaren har godkänt det exakta belopp som reservationen  avser.
Betalarens betaltjänstleverantör ska frigöra de medel som har  reserverats på betalarens betalkonto så snart det kan ske  efter att leverantören tagit emot information om  betalningstransaktionens exakta belopp eller tagit emot  betalningsordern.
Lag (2018:175)
.
Återbetalning av betalningstransaktioner som initierats av eller via en betalningsmottagare
28 §
En betalare har rätt till återbetalning från sin  betaltjänstleverantör om betalningstransaktionen initierats  av eller via betalningsmottagaren, och
1. betalningstransaktionens exakta belopp inte angavs i  samband med att den godkändes, och
2. betalningstransaktionens belopp överstiger det belopp som  betalaren rimligen kunde ha förväntat sig med hänsyn till  sitt tidigare utgiftsmönster, villkoren i ramavtalet och  andra relevanta omständigheter.
På begäran av betaltjänstleverantören ska betalaren informera  leverantören om sådana omständigheter som avses i första  stycket 2. Återbetalningen ska uppgå till hela beloppet av  den genomförda transaktionen. Valuteringsdagen för  kreditering av betalarens betalkonto ska bestämmas till  senast den dag då beloppet debiterades kontot.
Om betalaren och betaltjänstleverantören har avtalat om att  en referensväxelkurs ska tillämpas på  betalningstransaktionen, och den avtalade referensväxelkursen  har använts, får betalaren inte hävda att förutsättningarna i  första stycket 2 är uppfyllda på grund av den växelkurs som  tillämpats.
De villkor för återbetalning som anges i första stycket 1 och 
2 gäller inte för autogireringar som omfattas av  Europaparlamentets och rådets förordning (EU) nr 260/2012 av  den 14 mars 2012 om antagande av tekniska och affärsmässiga  krav för betalningar och autogireringar i euro och om ändring  av förordning (EG) nr 924/2009.
Lag (2018:175)
.
29 §
En betalare och en betaltjänstleverantör får i ett ramavtal komma överens om att betalaren inte har rätt till återbetalning när denne har gett sitt godkännande, direkt till leverantören, till att en betalningstransaktion genomförs och antingen leverantören eller betalningsmottagaren lämnade information om den kommande transaktionen eller gjorde sådan information tillgänglig för betalaren minst fyra veckor före den sista betalningsdagen.
Lag (2018:175)
.
30 §
En betaltjänstleverantör är inte skyldig att återbetala beloppet till betalaren om betalaren inte begärde återbetalning inom åtta veckor från det att medlen debiterades kontot.
Inom tio bankdagar från mottagandet av begäran om återbetalning ska betaltjänstleverantören antingen återbetala det belopp som transaktionen avser eller ange skälen för att återbetalning vägras med uppgift om vart betalaren kan vända sig för att få ärendet prövat.
Lag (2018:175)
.
Tidpunkten för mottagande av en betalningsorder
31 §
Tidpunkten för mottagande av en betalningsorder är den tidpunkt då ordern tas emot av betalarens betaltjänstleverantör. Om tidpunkten för mottagande inte är en bankdag för leverantören, ska betalningsordern anses ha tagits emot under nästföljande bankdag.
En betaltjänstanvändare som initierar en betalningsorder och en betaltjänstleverantör får komma överens om att tidpunkten för mottagandet av en betalningsorder ska vara en annan än den som anges i första stycket. Om den överenskomna tidpunkten inte är en bankdag för betalarens betaltjänstleverantör, ska betalningsordern anses ha tagits emot under nästföljande bankdag.
En betaltjänstleverantör får fastställa en tidpunkt nära bankdagens slut då en betalningsorder senast tas emot. En betalningsorder som tas emot efter den tidpunkten ska anses ha tagits emot under nästföljande bankdag.
Lag (2018:175)
.
Vägran att utföra en betalningsorder eller initiera en  betalningstransaktion
32 §
En betaltjänstleverantör som vägrar att utföra en  betalningsorder eller initiera en betalningstransaktion ska  underrätta betaltjänstanvändaren om detta på avtalat sätt  snarast möjligt och senast inom de tidsfrister som anges i 40  och 41 §§. Av underrättelsen ska framgå
1. om möjligt, skälen för vägran, och
2. vilket förfarande som tillämpas för att rätta till fel som  kan ha föranlett vägran.
Betaltjänstleverantören får ta ut en avgift för en  underrättelse enligt första stycket om
1. det finns skälig grund för vägran, och
2. leverantören får ta ut sådan avgift enligt ett ramavtal  med betaltjänstanvändaren.
Lag (2018:175)
.
33 §
Om villkoren i betaltjänstleverantörens ramavtal med  betalaren är uppfyllda, får betalarens betaltjänstleverantör  inte vägra att utföra en godkänd betalningsorder, oavsett om  den har initierats av betalaren eller betalningsmottagaren,  såvida inte utförandet av betalningsordern skulle strida mot  annan lag. Detta gäller även om betalaren initierat  betalningsordern via en leverantör av  betalningsinitieringstjänster.
Lag (2018:175)
.
34 §
Vid tillämpning av 40, 41 och 47-53 §§ ska en  betalningsorder som betaltjänstleverantören har vägrat att  utföra anses inte ha blivit mottagen av leverantören.
Lag (2018:175)
.
Återkallelse av betalningsorder
35 §
När en betalningstransaktion initieras av betalaren,  får denne inte återkalla en betalningsorder efter det att den har tagits emot av betalarens betaltjänstleverantör.
Lag (2018:175)
.
36 §
När en betalningstransaktion initieras av en  leverantör av betalningsinitieringstjänster eller av eller  via betalningsmottagaren får betalaren inte återkalla  betalningsordern efter det att betalaren har gett sitt  godkännande att initiera betalningstransaktionen till  leverantören av betalningsinitieringstjänster eller gett sitt  godkännande till att genomföra transaktionen till  mottagaren.
Vid autogiro får betalaren, trots första stycket och utan att  det påverkar rätten till återbetalning, återkalla  betalningsordern senast i slutet av den bankdag som föregår  den dag som avtalats för debitering av medlen.
Om en betaltjänstanvändare och en betaltjänstleverantör har  avtalat enligt 31 § om den tidpunkt vid vilken en  betalningsorder ska anses vara mottagen, får användaren trots  första stycket återkalla en betalningsorder senast i slutet  av den bankdag som föregår den avtalade dagen.
Lag (2018:175)
.
37 §
Efter de tidpunkter som anges i 35 och 36 §§ får  betalningsordern återkallas endast om detta har avtalats  mellan betaltjänstanvändaren och berörd  betaltjänstleverantör. För att återkallelse efter de  tidpunkter som anges i 36 § första och andra styckena ska få  ske i fråga om en betalningstransaktion som har initierats av  betalningsmottagaren, krävs att även betalningsmottagaren  godkänner återkallelsen.
Betaltjänstleverantören får ta ut en avgift för återkallande  enligt första stycket om möjligheten att ta ut sådan avgift  framgår av ramavtalet med den betaltjänstanvändare som  återkallat betalningsordern.
Lag (2018:175)
.
Överförda och mottagna belopp
38 §
Betaltjänstleverantören får göra avdrag från det belopp som ska överföras endast under de förutsättningar som anges i andra och tredje styckena.
Betalningsmottagaren och mottagarens betaltjänstleverantör får avtala om att leverantören får dra av sina egna avgifter från det överförda beloppet innan det krediteras mottagaren.
Betalningstransaktionens belopp utan avdrag för avgifter och avgifterna ska då redovisas var för sig i den information som lämnas till betalningsmottagaren.
Om andra avgifter än de som avses i andra stycket dras av från det överförda beloppet, ska betalarens betaltjänstleverantör se till att betalningsmottagaren får hela det belopp som angavs i betalningsordern. Om betalningstransaktionen initierats av eller via mottagaren, ska mottagarens betaltjänstleverantör se till att mottagaren får hela det belopp som angavs i betalningsordern.
Lag (2018:175)
.
Genomförandetid och valuteringsdag
39 §
Bestämmelserna i 40-44 §§ gäller för  betalningstransaktioner i Sverige som genomförs i euro eller  i svenska kronor.
Bestämmelserna i 40-44 §§ gäller också för  betalningstransaktioner där det sker en växling mellan euro  och svenska kronor, om
1. växlingen sker i Sverige, och
2. när det gäller en transaktion till eller från ett annat  land, överföringen av medlen mellan länderna sker i euro.
Bestämmelserna i 40-44 §§ är även tillämpliga på andra  betalningstransaktioner än de som anges i första och andra  styckena. Bestämmelserna i 40, 41, 43 och 44 §§ är dock inte  tillämpliga, om annat har avtalats mellan  betaltjänstanvändaren och betaltjänstleverantören. Om  användaren och leverantören, med avvikelse från 40 § första  stycket, avtalar om när kreditering av betalningsmottagarens  leverantörs konto senast ska ske, får tidpunkten inte vara  senare än fyra bankdagar efter det att betalningsordern  mottagits enligt 31 §.
Lag (2018:175)
.
40 §
När en betalningsorder har mottagits enligt 31 §, ska  betalarens betaltjänstleverantör se till att  betalningstransaktionens belopp krediteras  betalningsmottagarens betaltjänstleverantörs konto senast vid  slutet av nästföljande bankdag.
För betalningstransaktioner som initierats på papper får  betaltjänstleverantören förlänga tiden med en bankdag.
Lag (2018:175)
.
41 §
En betalningsorder som har initierats av eller via en betalningsmottagare ska genomföras inom de tidsfrister som har överenskommits mellan betalningsmottagaren och dennes betaltjänstleverantör.
För autogiro gäller att en betalningsorder ska lämnas i sådan tid att betalningstransaktionen kan slutföras på den överenskomna förfallodagen.
Lag (2018:175)
.
42 §
Betalningsmottagarens betaltjänstleverantör ska  valutera betalningstransaktionens belopp och göra det  tillgängligt på mottagarens betalkonto.
Valuteringsdagen för kreditering av betalningsmottagarens  betalkonto ska bestämmas till senast den bankdag då  betalningstransaktionens belopp krediteras mottagarens  betaltjänstleverantörs konto.
Betalningsmottagarens betaltjänstleverantör ska säkerställa  att betalningstransaktionens belopp ställs till mottagarens  förfogande så snart som möjligt efter det att beloppet  krediteras mottagarens leverantörs konto. Detta gäller även  betalningar inom en och samma betaltjänstleverantör.
Valuteringsdagen för debitering av betalarens betalkonto ska  bestämmas till tidigast den dag då betalningstransaktionens  belopp debiteras detta betalkonto.
Lag (2018:175)
.
43 §
Om betalningsmottagaren inte har något betalkonto hos  betaltjänstleverantören som tar emot medlen, ska leverantören  göra dem tillgängliga för mottagaren inom den tid som anges i 
40 och 41 §§.
Lag (2018:175)
.
44 §
Om en konsument sätter in kontanter på ett betalkonto hos en betaltjänstleverantör ska leverantören se till att beloppet görs tillgängligt och valuteras så snart som möjligt efter den tidpunkt då medlen togs emot.
Om den som sätter in kontanter på ett betalkonto inte är konsument, ska beloppet göras tillgängligt och valuteras senast nästföljande bankdag.
Lag (2018:175)
.
Ansvar för genomförandet av en betalningstransaktion
Betalningsorder med unik identifikationskod
45 §
Om en betalningsorder lämnas med hjälp av en unik  identifikationskod, ska betalarens betaltjänstleverantör  anses ha utfört betalningsordern korrekt såvitt avser den  betalningsmottagare som angetts i identifikationskoden.
Om den unika identifikationskod som angetts av  betaltjänstanvändaren är felaktig, ska  betaltjänstleverantören inte vara ansvarig enligt 47-53 §§  för att betalningstransaktionen inte har genomförts eller för  brister i genomförandet av transaktionen.
Betaltjänstleverantören till den betaltjänstanvändare som  lämnade betalningsordern ska dock vidta skäliga åtgärder för  att få tillbaka de medel som betalningstransaktionen avsåg.  Leverantören får ta ut en avgift av användaren för de  åtgärder som vidtas, om ett ramavtal med användaren medger  det. Betalningsmottagarens betaltjänstleverantör ska bistå  leverantören och lämna all tillgänglig information som är  relevant för att medlen ska kunna återfås.
Om det inte är möjligt att få tillbaka de medel som  betalningstransaktionen avsåg trots att betalarens  betaltjänstleverantör har vidtagit skäliga åtgärder enligt  tredje stycket, ska betaltjänstleverantören på skriftlig  begäran ge betalaren all tillgänglig information som denne  behöver för att kunna inleda ett rättsligt förfarande för att  få tillbaka medlen.
Lag (2018:175)
.
46 §
Även om en betaltjänstanvändare lämnar information till betaltjänstleverantören utöver den som anges i 4 kap. 4 §
första stycket 1 eller 10 § 4 är leverantören bara ansvarig för genomförandet av en betalningstransaktion i enlighet med den unika identifikationskod som användaren har angett.
Lag (2018:175)
.
Betalningstransaktioner som initierats av betalaren
47 §
Betalarens betaltjänstleverantör ansvarar gentemot  betalaren för att en betalningsorder som betalaren har  initierat utförs korrekt. Betaltjänstleverantören ska kunna  styrka att betalningsordern har utförts korrekt.
Om betalarens betaltjänstleverantör kan styrka att mottagarens  leverantör har tagit emot betalningstransaktionens belopp  enligt 40 §, ansvarar mottagarens leverantör gentemot  mottagaren för att transaktionen genomförs korrekt.
Lag (2022:723)
.
48 §
Om betalarens betaltjänstleverantör ansvarar för  genomförandet av en betalningstransaktion enligt 47 § första  stycket, ska leverantören så snart det kan ske betala  tillbaka beloppet i en transaktion som inte genomförts eller  genomförts bristfälligt till betalaren eller återställa det  debiterade betalkontots ställning till den som det skulle ha  haft om den bristfälligt genomförda transaktionen inte hade  ägt rum. Valuteringsdagen för kreditering av betalarens  betalkonto ska bestämmas till senast den dag då beloppet  debiterades kontot.
Om betalningsmottagarens betaltjänstleverantör ansvarar för  genomförandet av en transaktion enligt 47 § andra stycket ska  leverantören så snart som möjligt ställa transaktionens  belopp till betalningsmottagarens förfogande eller kreditera  mottagarens betalkonto med motsvarande belopp.  Valuteringsdagen för kreditering av betalningsmottagarens  betalkonto ska bestämmas till senast den dag då beloppet  skulle ha valuterats om transaktionen hade genomförts  korrekt.
Om en betalningstransaktion inte genomförs i enlighet med 
40 §, ska betalningsmottagarens betaltjänstleverantör, på  begäran av betalarens betaltjänstleverantör, se till att  valuteringsdagen för kreditering av betalningsmottagarens  konto bestäms till senast den dag då beloppet skulle ha  valuterats om betalningstransaktionen hade genomförts  korrekt.
Det är den kontoförvaltande betaltjänstleverantören som ska  återställa det debiterade betalkontots ställning enligt  första stycket även om en leverantör av en  betalningsinitieringstjänst har initierat den felaktigt  genomförda transaktionen.
Lag (2018:175)
.
49 §
Om en betalningstransaktion som initierats av  betalaren inte genomförs eller genomförs bristfälligt, ska  betalarens betaltjänstleverantör, oavsett om denne har ansvar  för det inträffade, på begäran av betalaren så snart som  möjligt försöka spåra den initierade betalningstransaktionen  och underrätta betalaren om resultatet. Detta ska vara  avgiftsfritt för betalaren.
Lag (2018:175)
.
Betalningstransaktioner som initierats av eller via  betalningsmottagaren
50 §
Betalningsmottagarens betaltjänstleverantör ansvarar  gentemot mottagaren för att betalningstransaktionens belopp  ställs till mottagarens förfogande enligt 42 § och för att en  betalningsorder som initierats av eller via mottagaren  överförs korrekt till betalarens betaltjänstleverantör i  enlighet med 41 §. Betalningsmottagarens betaltjänstleverantör  ska kunna styrka att betalningsordern har utförts korrekt.
Om betalningsmottagarens betaltjänstleverantör har försökt att  överföra en betalningsorder i enlighet med första stycket men  misslyckats, ska leverantören så snart som möjligt överföra  den berörda betalningsordern på nytt till betalarens  betaltjänstleverantör.
Om betalningsmottagarens betaltjänstleverantör inte har  överfört en betalningsorder enligt första stycket, ska  betalningstransaktionens belopp valuteras på mottagarens  betalkonto senast den dag då beloppet skulle ha valuterats om  betalningsordern hade överförts korrekt.
Lag (2022:723)
.
51 §
Betalarens betaltjänstleverantör ansvarar gentemot  betalaren för en inte genomförd eller bristfälligt genomförd  betalningstransaktion som initierats av eller via  betalningsmottagaren, utom då mottagarens  betaltjänstleverantör ansvarar gentemot mottagaren enligt 
50 §.
En betalares betaltjänstleverantör som är ansvarig enligt  första stycket ska betala tillbaka betalningstransaktionens  belopp till betalaren eller återställa det debiterade  betalkontot till den ställning som kontot skulle ha haft om  den bristfälligt genomförda transaktionen inte hade ägt rum.  Valuteringsdagen för kreditering av betalarens betalkonto ska  bestämmas till senast den dag då beloppet debiterades  kontot.
Andra stycket gäller inte om en betalningstransaktion inte  genomförs i enlighet med 40 § men betalarens  betaltjänstleverantör kan visa att betalningsmottagarens  betaltjänstleverantör ändå har tagit emot beloppet.  Betalningsmottagarens betaltjänstleverantör ska då valutera  beloppet på betalningsmottagarens betalkonto senast den dag  då beloppet skulle ha valuterats om transaktionen hade  genomförts korrekt.
Lag (2018:175)
.
52 §
Om en betalningstransaktion som initierats av eller  via betalningsmottagaren inte genomförs eller genomförs  bristfälligt, ska mottagarens betaltjänstleverantör, oavsett  dennes ansvar för det inträffade, på begäran av mottagaren så  snart som möjligt försöka spåra den initierade  betalningstransaktionen och underrätta mottagaren om  resultatet. Detta ska vara avgiftsfritt för mottagaren.
Lag (2018:175)
.
53 §
Betaltjänstleverantörerna ansvarar gentemot sina respektive betaltjänstanvändare för sådana avgifter och räntor som användare ska betala till följd av att betalningstransaktionen inte genomförts eller genomförts bristfälligt.
Lag (2018:175)
.
Meddelande om felaktigt genomförda betalningstransaktioner
54 §
Betaltjänstleverantören får kräva att  betaltjänstanvändaren ansvarar för betalningstransaktionens  belopp, om användaren inte underrättar leverantören så snart  det kan ske efter att ha fått vetskap om att transaktionen  genomförts på ett felaktigt sätt. Detsamma gäller om  leverantören har lämnat information om transaktionen till  användaren eller gjort informationen tillgänglig för denne  enligt bestämmelserna i 4 kap. och användaren inte  underrättar leverantören inom 13 månader från det att  beloppet belastat kontot.
Det är den kontoförvaltande betaltjänstleverantören som ska  underrättas enligt första stycket även om en leverantör av  betalningsinitieringstjänster har initierat den felaktigt  genomförda betalningstransaktionen.
Lag (2018:175)
.
Rätt till återkrav
55 §
Om en betaltjänstleverantör eller mellanhand som inte  är ansvarig mot betaltjänstanvändaren enligt 47-53 §§ eller 
5 a kap. har orsakat att en betalningstransaktion inte  genomförts eller genomförts bristfälligt eller att en  obehörig betalningstransaktion genomförts, ska leverantören  eller mellanhanden ersätta den betaltjänstleverantör som är  ansvarig mot betaltjänstanvändaren för de förluster,  inbegripet belopp som betalats till betaltjänstanvändaren,  som uppkommit hos denna betaltjänstleverantör enligt 
47-53 §§ eller 5 a kap.
Ersättningen ska motsvara de förluster, inbegripet belopp som  betalats till betaltjänstanvändare, som uppkommit hos  betaltjänstleverantören enligt 47-53 §§ och 5 a kap.
Lag (2018:175)
.
56 §
Om en leverantör av betalningsinitieringstjänster har  orsakat att en betalningstransaktion inte har genomförts  eller genomförts bristfälligt eller att en obehörig  betalningstransaktion genomförts, ska leverantören ersätta  den kontoförvaltande betaltjänstleverantören för de  förluster, inbegripet belopp som betalats till  betaltjänstanvändaren, som uppkommit hos  betaltjänstleverantören enligt 47-53 §§ och 5 a kap.
Lag (2018:175)
.
Befrielse från ansvar
57 §
Ansvar enligt detta kapitel inträder inte i fall av osedvanliga eller oförutsägbara omständigheter som den som åberopar omständigheterna inte har något inflytande över och vars konsekvenser hade varit omöjliga att avvärja trots alla ansträngningar. Ansvar enligt detta kapitel inträder inte heller då en betaltjänstleverantör handlar i enlighet med svensk lag eller unionsrätt.
Lag (2018:175)
.
Hantering av klagomål
58 §
En betaltjänstleverantör ska ha lämpliga och  effektiva förfaranden för hantering av klagomål från  betaltjänstanvändare.
Lag (2018:175)
.
Möjlighet att avvika från bestämmelserna
59 §
En betaltjänstleverantör får komma överens med en  betaltjänstanvändare som inte är konsument om avvikelser från  bestämmelserna i 1 § första stycket, 3 § andra stycket, 28-30 §§, 35-37 och 47 §§, 48 § första-tredje styckena, 49-53 §§  och 54 § första stycket.
Lag (2022:723)
.
Bemyndiganden
60 §
Regeringen eller den myndighet som regeringen  bestämmer får meddela föreskrifter om hur  betaltjänstleverantörer ska hantera de klagomål som avses i 
58 §.
Lag (2018:175)
.
5 a kap. Obehöriga transaktioner
Betaltjänstleverantörens skyldighet att återställa kontot
1 §
Har det genomförts en obehörig transaktion från en  kontohavares konto, ska kontohavarens betaltjänstleverantör  återställa kontot till den ställning som det skulle ha haft  om transaktionen inte hade genomförts, om inte annat följer  av 2-6 §§. Återställandet ska ske omedelbart och senast i  slutet av den bankdag som inträffar efter det att  betaltjänstleverantören har fått kännedom om transaktionen.  Om det finns anledning att misstänka att transaktionen är  behörig, har betaltjänstleverantören dock rätt till en skälig  tid för att undersöka saken. Valuteringsdagen ska bestämmas  till senast den dag då beloppet debiterades.
Om kontot inte återställs omedelbart eller senast i slutet av  den bankdag som inträffar efter det att  betaltjänstleverantören har fått kännedom om transaktionen,  ska leverantören skriftligen underrätta Finansinspektionen om  anledningen.
Den kontoförvaltande betaltjänstleverantören ska återställa  kontot, även om den obehöriga transaktionen har initierats av  en leverantör av betalnings-initieringstjänster.
Lag (2018:175)
.
Kontohavarens ansvar
2 §
Om obehöriga transaktioner från en kontohavares konto  har kunnat genomföras till följd av att kontohavaren inte har  skyddat sin personliga behörighetsfunktion, ansvarar  kontohavaren för beloppet, dock högst 400 kronor.
Lag (2018:175)
.
3 §
Om obehöriga transaktioner från en kontohavares konto  har kunnat genomföras till följd av att en skyldighet enligt 
5 kap. 6 § åsidosatts genom grov oaktsamhet, ansvarar  kontohavaren för hela beloppet.
Lag (2018:175)
.
Är kontohavaren konsument, är ansvaret enligt första stycket  begränsat till högst 12 000 kronor. Har kontohavaren handlat  särskilt klandervärt, ansvarar han eller hon dock för hela  beloppet.
Lag (2018:175)
.
4 §
Oavsett vad som anges i 2 och 3 §§, ansvarar  kontohavaren inte för något belopp som har belastat kontot  efter det att kontohavaren har anmält till  betaltjänstleverantören att betalningsinstrumentet ska  spärras. Detta gäller dock inte om kontohavaren genom  svikligt förfarande har orsakat eller bidragit till de  obehöriga transaktionerna.
Lag (2018:175)
.
När stark kundautentisering inte har använts
5 §
Om stark kundautentisering inte har använts vid en  sådan betalningstransaktion som avses i 5 b kap. 4 § första  stycket 2, ansvarar kontohavarens betaltjänstleverantör för  hela beloppet för de obehöriga transaktionerna, oavsett vad  som anges i 2 och 3 §§. Detta gäller dock inte om  kontohavaren genom svikligt förfarande har orsakat eller  bidragit till de obehöriga transaktionerna.
Om betalningsmottagaren eller dennes betaltjänstleverantör  inte har krävt stark kundautentisering, ska den part som inte  krävt detta ersätta betalarens betaltjänstleverantör för de  förluster som uppkommit hos leverantören enligt första  stycket.
Lag (2018:175)
.
Kontohavarens ansvar att underrätta betaltjänstleverantören
6 §
Om kontohavaren inte underrättar  betaltjänstleverantören så snart det kan ske efter att ha  fått vetskap om de obehöriga transaktionerna, ansvarar  kontohavaren för hela beloppet. Detsamma gäller om  betaltjänstleverantören har lämnat information om  transaktionerna till kontohavaren och denne inte underrättar  leverantören inom tretton månader från det att beloppen  belastade kontot.
Underrättelse enligt första stycket ska göras till den  kontoförvaltande betaltjänstleverantören, även om den  obehöriga transaktionen har initierats av en leverantör av  betalningsinitieringstjänster.
Lag (2018:175)
.
Kontohavarens ansvar för någon annans handlande
7 §
Om även någon annan än kontohavaren är behörig enligt  kontoavtalet att använda ett betalningsinstrument, ska, vid  bedömningen enligt 1-6 §§ av om kontohavaren ansvarar för  något belopp, den andra personens handlande räknas som om  kontohavaren själv hade handlat.
Lag (2018:175)
.
Möjlighet att avvika från bestämmelserna
8 §
En betaltjänstleverantör får komma överens med en  betaltjänstanvändare som inte är konsument om avvikelser från  bestämmelserna i 2-5 §§ och 6 § första stycket.
Lag (2018:175)
.
5 b kap. Operativa risker och stark kundautentisering
Hantering av operativa risker
1 §
En betaltjänstleverantör ska ha ett system med lämpliga  åtgärder och kontrollmekanismer för att hantera operativa  risker och säkerhetsrisker som är förknippade med de  betaltjänster som den tillhandahåller. Inom ramen för detta  system ska betaltjänstleverantören reglera hur incidenter ska  hanteras.
För betaltjänstleverantörer som omfattas av Europaparlamentets  och rådets förordning (EU) 2022/2554 av den 14 december 2022  om digital operativ motståndskraft för finanssektorn och om  ändring av förordningarna (EG) nr 1060/2009, (EU) nr 648/2012, 
(EU) nr 600/2014, (EU) nr 909/2014 och (EU) 2016/1011 gäller  även kapitel II i den förordningen.
Lag (2024:1286)
.
2 §
En betaltjänstleverantör ska till Finansinspektionen  rapportera vilka operativa risker och säkerhetsrisker som är  förknippade med de betaltjänster som leverantören  tillhandahåller och vilka åtgärder som har vidtagits för att  hantera dessa risker.
Betaltjänstleverantören ska till Finansinspektionen lämna  statistiska uppgifter om svikliga förfaranden som har ägt rum  i samband med användningen av leverantörens betaltjänster.
Lag (2018:175)
.
3 §
En betaltjänstleverantör ska så snart det kan ske  underrätta Finansinspektionen om en allvarlig operativ  incident eller säkerhetsincident som uppkommit i verksamheten.  Finansinspektionen ska så snart det kan ske informera  Riksbanken, andra berörda svenska myndigheter, Europeiska  bankmyndigheten och Europeiska centralbanken.
Om incidenten påverkar eller kan påverka  betaltjänstanvändarnas ekonomiska intressen, ska  betaltjänstleverantören så snart det kan ske informera  användarna om incidenten och om de åtgärder som kan vidtas för  att begränsa risken för skada.
Första och andra styckena gäller inte för  betaltjänstleverantörer som omfattas av bestämmelserna i  Europaparlamentets och rådets förordning (EU) 2022/2554.
Lag (2024:1286)
.
Stark kundautentisering
4 §
En betaltjänstleverantör ska tillämpa stark  kundautentisering när betalaren
1. loggar in på sitt betalkonto online,
2. initierar en elektronisk betalningstransaktion, eller
3. genomför någon åtgärd på distans som kan innebära en risk  för svikligt förfarande eller andra former av missbruk.
För elektroniska betalningstransaktioner på distans enligt  första stycket 2 ska betaltjänstleverantören tillämpa stark  kundautentisering som kopplar transaktionen till ett  specifikt belopp och en specifik betalningsmottagare.
När stark kundautentisering tillämpas ska  betaltjänstleverantören vidta särskilda åtgärder för att  skydda betaltjänstanvändarens personliga  behörighetsfunktioner mot obehörig åtkomst och förvanskning.
Första och andra styckena gäller inte om annat följer av  tekniska standarder som antagits av Europeiska kommissionen i  enlighet med artikel 98 i betaltjänstdirektivet.
Lag (2018:175)
.
5 §
En kontoförvaltande betaltjänstleverantör som  tillhandahåller betaltjänstanvändaren ett betalkonto som är  tillgängligt online ska göra det möjligt för leverantörer av  betalningsinitieringstjänster och kontoinformationstjänster  att förlita sig på den autentisering som den kontoförvaltande  betaltjänstleverantören tillhandahåller  betaltjänstanvändaren.
Lag (2018:175)
.
Bemyndiganden
6 §
Regeringen eller den myndighet som regeringen bestämmer  får meddela föreskrifter om
1. hur ett system enligt 1 § första stycket ska utformas,
2. vilka upplysningar en betaltjänstleverantör ska lämna  enligt 2 § samt hur och när uppgifterna ska lämnas,
3. vad som utgör en allvarlig operativ incident eller  säkerhetsincident enligt 3 § första stycket,
4. hur bedömningen av om en incident påverkar eller kan  påverka betaltjänstanvändarnas ekonomiska intressen enligt 3 §  andra stycket ska göras, och
5. hur betaltjänstanvändarna ska informeras enligt 3 § andra  stycket.
Lag (2024:1286)
.
6 kap. Behandling av personuppgifter m.m.
Tillämpningsområde
1 §
Om en betaltjänstleverantör eller den som ansvarar för  ett betalningssystem granskar betalningstransaktioner för att  kunna upptäcka sådana transaktioner som leverantören eller  den ansvarige för betalningssystemet misstänker eller har  skälig grund att misstänka utgör ett led i bedrägeri i  samband med tillhandahållande eller användning av  betaltjänster, får leverantören eller den som ansvarar för  ett betalningssystem behandla personuppgifter samt föra  register enligt 2-9 §§.
Lag (2018:329)
.
Personuppgiftsbehandling
2 §
Om det är nödvändigt för granskning av betalningstransaktioner enligt 1 § får följande personuppgifter behandlas:
1. uppgifter om identitet i betaltjänstanvändares pass eller annan identitetshandling, och
2. unika beteckningar som identifierar en viss person som betaltjänstanvändare.
Ändamål för register
3 §
Register får föras av en betaltjänstleverantör eller den som har ansvar för ett betalningssystem, om det är nödvändigt för granskning av betalningstransaktioner enligt 1 §.
Innehåll
4 §
Ett register som avses i 1 § får endast innehålla
1. namn och person-, samordnings- eller organisationsnummer,
2. betalkontonummer eller motsvarande,
3. sådana unika beteckningar som avses i 2 § 2, och
4. de övriga uppgifter som framkommit vid granskning av betalningstransaktioner enligt 1 §.
Utlämnande av uppgifter
5 §
Om misstanke om bedrägeri kvarstår efter närmare analys, får uppgifter om alla omständigheter som kan tyda på bedrägeri i samband med tillhandahållande eller användning av betaltjänster lämnas till Polismyndigheten eller Åklagarmyndigheten.
Uppgifter i ett register som avses i 1 § får lämnas ut till betaltjänstleverantörer och de som har ansvar för ett betalningssystem när uppgifterna har lämnats till Polismyndigheten eller Åklagarmyndigheten.
Utlämnande av uppgifter enligt andra stycket får ske trots 3 kap. 12 § denna lag, 1 kap. 10 § lagen (2004:297) om bank-
och finansieringsrörelse eller 3 kap. 12 § lagen (2011:755) om elektroniska pengar.
Lag (2014:664)
.
6 §
Uppgifter ur ett register som avses i 1 § som har lämnats till Polismyndigheten eller Åklagarmyndigheten i enlighet med 5 § första stycket får inte lämnas ut till den registrerade.
Lag (2014:664)
.
Gallring
7 §
En uppgift i ett register som avses i 1 § ska gallras
1. om Polismyndigheten eller Åklagarmyndigheten beslutar att inte inleda eller att lägga ner en utredning om bedrägeri i samband med tillhandahållande eller användning av betaltjänster,
2. om en förundersökning har avslutats utan att åtal väckts med anledning av de lämnade uppgifterna,
3. om en domstol har meddelat dom eller beslut med anledning av de lämnade uppgifterna och domen eller beslutet vunnit laga kraft,
4. senast tre år efter det att uppgifter lämnats till Polismyndigheten eller Åklagarmyndigheten med stöd av 5 § första stycket, eller
5. senast tre år efter det att uppgifter insamlats, om uppgifterna inte dessförinnan lämnats till Polismyndigheten eller Åklagarmyndigheten med stöd av 5 § första stycket.
En betaltjänstleverantör eller en ansvarig för ett betalningssystem som får kännedom om en omständighet som innebär att en uppgift ska gallras enligt första stycket 1, 2 eller 3 ska underrätta dem som leverantören eller den ansvarige för betalningssystemet har lämnat ut uppgiften till enligt 5 § andra stycket.
Lag (2014:664)
.
8 §
Har upphävts genom
lag (2018:329)
.
Tystnadsplikt
9 §
Den som är verksam hos en betaltjänstleverantör eller hos den som har ansvar för ett betalningssystem får inte obehörigen röja uppgifter i ett register som avses i 1 § eller uppgifter som lämnats ut med stöd av 5 § andra stycket.
Ansvar enligt 20 kap. 3 § brottsbalken ska inte följa för den som bryter mot förbudet.
7 kap. Betaltjänstleverantörers tillträde till  betalningssystem och tillgång till betalkontotjänster
1 §
Den eller de som har ansvar för ett betalningssystem ska se till att reglerna om tillträde till betalningssystemet är objektiva, icke-diskriminerande och proportionella. Reglerna får inte hindra tillträde i större utsträckning än vad som är nödvändigt för att skydda mot risker i verksamheten och för att skydda betalningssystemets finansiella och operativa stabilitet.
Reglerna om tillträde till betalningssystem får inte begränsa faktiskt deltagande i andra betalningssystem eller diskriminera betaltjänstleverantörer på grund av den juridiska form i vilken deras verksamhet bedrivs.
2 §
En betaltjänstleverantör enligt 1 kap. 3 § som är en juridisk person får inte nekas tillträde till ett betalningssystem, om betaltjänstleverantören uppfyller sådana krav för tillträde till betalningssystemet som uppställts i enlighet med 1 §.
3 §
Bestämmelserna i 1 och 2 §§ gäller inte för  betalningssystem i vilka en betaltjänstleverantör verkar eller  kan verka både som betalarens och betalningsmottagarens  betaltjänstleverantör samt är ensamt ansvarig för  betalningssystemets ledning, och denne betaltjänstleverantör  tillåter andra betaltjänstleverantörer att delta i  betalningssystemet utan att dessa kan förhandla om avgifter  mellan sig avseende betalningssystemet.
Lag (2024:1370)
.
4 §
Om en deltagare i ett betalningssystem enligt lagen 
(1999:1309) om system för avveckling av förpliktelser på  finansmarknaden tillåter en betaltjänstleverantör som inte är  deltagare i systemet att sända överföringsorder genom  systemet, ska deltagaren på ett objektivt,  icke-diskriminerande och proportionellt sätt ge även andra  betaltjänstleverantörer som begär det motsvarande möjlighet.  För sådant indirekt tillträde gäller vad som anges i 1 §.
Om en deltagare nekar en betaltjänstleverantör sådant  tillträde till betalningssystem som avses i första stycket,  ska deltagaren ge betaltjänstleverantören skälen för detta.
Lag (2018:175)
.
5 §
Ett kreditinstitut ska på objektiva,  icke-diskriminerande och proportionella grunder ge  betaltjänstleverantörer som begär det tillgång till  kreditinstitutets betalkontotjänster. Sådan tillgång ska ges  i den omfattning som krävs för att betaltjänstleverantörer  obehindrat och effektivt ska kunna tillhandahålla sina  betaltjänster.
Om ett kreditinstitut nekar en betaltjänstleverantör tillgång  till institutets betalkontotjänster, ska institutet meddela  Finansinspektionen och ange skälen för detta.
Lag (2018:175)
.
7 a kap. Marknadsföring av betaltjänster online
1 §
Om en konsument som köper varor eller tjänster online kan  välja ett betalningssätt som innebär att en kredit inte  lämnas, ska betaltjänstleverantören se till att ett sådant  betalningssätt visas först. Ett betalningssätt som innebär att  en kredit lämnas får inte heller vara förvalt om det finns  andra betalningssätt.
Lag (2020:176)
.
2 §
Ett handlande som strider mot 1 § ska vid tillämpningen av 
5, 23 och 26 §§ marknadsföringslagen (2008:486) anses vara  otillbörligt mot konsumenter.
Lag (2020:176)
.
8 kap. Tillsyn och ingripanden
Tillsynens omfattning
1 §
Finansinspektionen har tillsyn över att denna lag,  Europaparlamentets och rådets förordning (EU) nr 260/2012 och  Europaparlamentets och rådets förordning (EU) 2021/1230 följs.
För betalningsinstitut och registrerade  betaltjänstleverantörer omfattar tillsynen även att deras  verksamhet drivs enligt andra författningar som reglerar deras  verksamhet, bolagsordning, stadgar samt interna instruktioner  som har sin grund i en författning som reglerar deras  verksamhet. I fråga om tillsynen över övriga  betaltjänstleverantörer enligt 1 kap. 3 § gäller  bestämmelserna i de lagar som reglerar deras verksamhet, om  inte annat följer av denna lag.
Finansinspektionen ska samråda med Konkurrensverket innan en  tillsynsåtgärd eller ett ingripande vidtas mot
1. någon som har ansvar för betalningssystem för överträdelse  av 7 kap. 1 och 2 §§,
2. en deltagare i ett betalningssystem för överträdelse av 
7 kap. 4 §, eller
3. ett kreditinstitut för överträdelse av 7 kap. 5 §.
Lag (2025:253)
.
2 §
Betalningsinstitut, registrerade betaltjänstleverantörer,  den som har ansvar för ett betalningssystem, den som är  anmälningsskyldig enligt 1 kap. 9 § och utländska företag som  tillhandahåller betaltjänster i Sverige från en filial eller  genom ett ombud enligt 3 kap. 26 § ska lämna Finansinspektionen  de upplysningar om sin verksamhet och därmed sammanhängande  omständigheter som inspektionen begär.
Utländska företag som tillhandahåller betaltjänster i Sverige  genom ett ombud enligt 3 kap. 26 § ska utse en central  kontaktpunkt här i landet om Finansinspektionen begär det.
Lag (2018:175)
.
2 a §
Regeringen eller den myndighet som regeringen bestämmer meddelar föreskrifter om att vissa uppgifter som enligt 2 §
ska lämnas till Finansinspektionen i stället ska lämnas till Statistiska centralbyrån.
Lag (2014:493)
.
Platsundersökning
3 §
Finansinspektionen får när det är nödvändigt genomföra  en undersökning hos
1. ett betalningsinstitut,
2. en registrerad betaltjänstleverantör, och
3. utländska företag som tillhandahåller betaltjänster i  Sverige enligt 3 kap. 26 §.
Om det behövs för tillsynen av ett betalningsinstitut eller  en registrerad betaltjänstleverantör, får Finansinspektionen  genomföra en undersökning hos
1. en filial till institutet,
2. ett ombud till institutet eller leverantören, och
3. ett företag som har fått i uppdrag att utföra visst arbete  eller vissa funktioner åt institutet eller leverantören.
En undersökning hos en registrerad betaltjänstleverantör får  endast omfatta den verksamhet som avser tillhandahållande av  betaltjänster.
Lag (2018:175)
.
Särskilt om tillsyn över att bestämmelserna i 4 a kap. följs
3 a §
Finansinspektionen får förelägga var och en att lämna  upplysningar och tillhandahålla de handlingar som behövs i ett  ärende om tillämpningen av någon av bestämmelserna i 4 a kap. 
1-8 §§.
Lag (2020:341)
.
3 b §
Om det är nödvändigt för tillsynen när det gäller de  bestämmelser som anges i 3 a §, får Finansinspektionen köpa  tjänster under dold identitet (testköp).
Näringsidkaren ska underrättas om testköpet så snart det kan  ske utan att åtgärden förlorar sin betydelse.
Om det inte är oskäligt, får Finansinspektionen besluta att  näringsidkaren ska ersätta inspektionen för vad som har  betalats för tjänsten vid testköpet.
Lag (2020:341)
.
3 c §
Om en näringsidkare genom sitt agerande på internet  bryter mot någon av bestämmelserna i 4 a kap. 1-8 §§ och inga  andra effektiva medel är tillgängliga, får Finansinspektionen  förelägga näringsidkaren, en värdtjänstleverantör eller en  internetleverantör att upprätta ett varningsmeddelande som  tydligt visas i samband med besök på webbplatsen.
Ett föreläggande som avses i första stycket får bara meddelas  om
1. överträdelsens allvar motiverar det, och
2. webbplatsen inte omfattas av tryckfrihetsförordningens  eller yttrandefrihetsgrundlagens skydd.
Varningsmeddelandet ska ange i vilket avseende agerandet  bryter mot någon av bestämmelserna i 4 a kap. 1-8 §§ och i  övrigt vara utformat på ändamålsenligt sätt.
Lag (2020:341)
.
3 d §
När ändrade förhållanden föranleder det, ska  Finansinspektionen besluta att en skyldighet att upprätta ett  varningsmeddelande inte längre ska gälla.
Lag (2020:341)
.
Samarbete mellan behöriga myndigheter
4 §
Finansinspektionen ska, i den utsträckning som följer av  Sveriges medlemskap i Europeiska unionen, i sin till-
synsverksamhet samarbeta och utbyta information med
- andra behöriga myndigheter,
- Europeiska centralbanken,
- nationella centralbanker,
- Europeiska kommissionen, och
- Europeiska bankmyndigheten.
En behörig myndighet inom EES får närvara vid en kontroll som  utförs av Finansinspektionen.
Finansinspektionen får delegera uppgiften att genomföra en  kontroll på plats av en filial eller ombud till ett  betalningsinstitut som står under dess tillsyn till en behörig  myndighet i ett annat land inom EES.
Lag (2019:731)
.
4 a §
Finansinspektionen får hänskjuta frågor som rör  samarbete mellan behöriga myndigheter, särskilt om  informationsutbyte, till Europeiska bankmyndigheten för  tvistlösning i enlighet med artikel 23 i betalkontodirektivet  eller artikel 27 i betaltjänstdirektivet.
Lag (2018:175)
.
Register över betaltjänstverksamhet
5 §
Finansinspektionen ska föra ett register över  betalningsinstitut, registrerade betaltjänstleverantörer,  deras ombud och filialer samt över dem som avses i 1 kap. 
10 §. Registret ska innehålla uppgifter om
1. vilka betaltjänster som betalningsinstitut, registrerade  betaltjänstleverantörer, deras ombud och filialer har rätt  att tillhandahålla,
2. den verksamhet som drivs av den som avses i 1 kap. 10 §,
3. tillstånd som har återkallats,
4. vilka registrerade betaltjänstleverantörer som inte längre  uppfyller villkoren för registrering enligt 2 kap. 3 §.
Registret ska hållas tillgängligt hos Finansinspektionen.
Finansinspektionen ska så snart det kan ske underrätta  Europeiska bankmyndigheten om den information som förs in i  registret enligt första stycket och om skälen till att ett  tillstånd återkallats eller till att en registrerad  betaltjänstleverantör inte längre uppfyller villkoren för  registrering enligt 2 kap. 3 §.
Lag (2018:175)
.
Revision
6 §
En revisor eller en särskild granskare ska omedelbart  rapportera till Finansinspektionen om han eller hon vid  fullgörandet av sitt uppdrag i ett betalningsinstitut får  kännedom om förhållanden som
1. kan utgöra en väsentlig överträdelse av någon författning  som reglerar institutets verksamhet,
2. kan påverka institutets fortsatta drift negativt, eller
3. kan leda till att revisorn avstyrker att balansräkningen  eller resultaträkningen fastställs eller till anmärkning  enligt 9 kap. 33 eller 34 § aktiebolagslagen (2005:551) eller 
8 kap. 36 eller 37 § lagen (2018:672) om ekonomiska  föreningar.
Revisorn och granskaren har en motsvarande  rapporteringsskyldighet om han eller hon får kännedom om  förhållanden som avses i första stycket vid fullgörande av  uppdrag i betalningsinstitutets moderföretag eller  dotterföretag eller i ett företag som har en likartad  förbindelse med betalningsinstitutet.
Lag (2018:730)
.
Avgifter till Finansinspektionen
7 §
Betalningsinstitut och registrerade  betaltjänstleverantörer ska med årliga avgifter bekosta  Finansinspektionens verksamhet samt Statistiska centralbyråns  verksamhet enligt lagen (2014:484) om en databas för  övervakning av och tillsyn över finansmarknaderna.
Finansinspektionen får ta ut avgifter för prövning av  ansökningar, anmälningar och underrättelser enligt denna lag.
Lag (2020:183)
.
Ingripande mot betalningsinstitut och vissa fysiska  personer
8 §
Finansinspektionen ska ingripa om ett betalningsinstitut  har åsidosatt sina skyldigheter enligt
- denna lag,
- Europaparlamentets och rådets förordning (EU) nr 260/2012,
- Europaparlamentets och rådets förordning (EU) 2021/1230,
- andra författningar som reglerar institutets verksamhet,  eller
- institutets bolagsordning, stadgar eller interna  instruktioner som har sin grund i en författning som reglerar  institutets verksamhet.
Finansinspektionen ska då utfärda ett föreläggande att inom en  viss tid begränsa verksamheten i något avseende, minska  riskerna i den eller vidta någon annan åtgärd för att komma  till rätta med situationen, ett förbud att verkställa beslut  eller en anmärkning. Om överträdelsen är allvarlig ska  betalningsinstitutets tillstånd återkallas eller, om det är  tillräckligt, varning meddelas.
Lag (2024:392)
.
8 a §
Finansinspektionen ska ingripa mot någon som ingår i  betalningsinstitutets styrelse eller är dess verkställande  direktör, eller ersättare för någon av dem, om institutet har  befunnits ansvarigt för en överträdelse av lagen (2017:630) om  åtgärder mot penningtvätt och finansiering av terrorism eller  föreskrifter som har meddelats med stöd av den lagen eller en  överträdelse av Europaparlamentets och rådets förordning (EU) 
2023/1113.
Ett ingripande enligt första stycket får ske endast om  överträdelsen är allvarlig, upprepad eller systematisk och  personen i fråga uppsåtligen eller av grov oaktsamhet orsakat  överträdelsen.
Ingripande sker genom
1. beslut att personen i fråga under en viss tid, lägst tre  och högst tio år, inte får upprätthålla en funktion som avses  i första stycket hos ett betalningsinstitut, eller
2. beslut om sanktionsavgift.
Lag (2024:1164)
.
8 b §
Finansinspektionen ska ingripa mot någon som ingår i  betalningsinstitutets styrelse eller är dess verkställande  direktör, eller ersättare för någon av dem, om institutet har  åsidosatt sina skyldigheter enligt någon av artiklarna 5-10, 
11.1-11.10, 12-14, 16.1, 16.2, 17, 18.1, 18.2, 19.1, 19.3, 
19.4, 23-25, 26.1-26.8, 27, 28.1-28.8, 29, 30.1-30.4, 31.12  eller 45 i Europaparlamentets och rådets förordning (EU) 
2022/2554.
Ett ingripande enligt första stycket får ske bara om  institutets överträdelse är allvarlig och den fysiska personen  i fråga uppsåtligen eller av grov oaktsamhet orsakat  överträdelsen.
Ingripande får ske genom en eller båda av följande sanktioner:
1. beslut att den fysiska personen under en viss tid, lägst  tre och högst tio år, inte får vara styrelseledamot eller  verkställande direktör i ett betalningsinstitut, eller  ersättare för någon av dem, eller
2. beslut om sanktionsavgift.
Lag (2024:1286)
.
9 §
Vid valet av ingripande ska Finansinspektionen ta hänsyn  till hur allvarlig överträdelsen är och hur länge den har  pågått. Särskild hänsyn ska tas till skador som har uppstått  och graden av ansvar.
Finansinspektionen får avstå från ingripande enligt 8-8 b §§  om
1. en överträdelse är ringa eller ursäktlig,
2. betalningsinstitutet gör rättelse eller om den fysiska  personen i betalningsinstitutets ledning verkat för att  institutet gör rättelse, eller
3. någon annan myndighet har vidtagit åtgärder mot institutet  eller den fysiska personen i betalningsinstitutets ledning som  bedöms vara tillräckliga.
Lag (2024:1286)
.
9 a §
I försvårande riktning ska det beaktas om  betalningsinstitutet tidigare har begått en överträdelse  eller om den fysiska personen i betalningsinstitutets ledning  tidigare orsakat en sådan överträdelse.
I förmildrande riktning ska det beaktas om
1. institutet eller den fysiska personen i  betalningsinstitutets ledning i väsentlig utsträckning genom  ett aktivt samarbete har underlättat Finansinspektionens  utredning, och
2. institutet snabbt har upphört med överträdelsen, eller den  fysiska personen i betalningsinstitutets ledning snabbt  verkat för att överträdelsen ska upphöra, sedan den anmälts  till eller påtalats av Finansinspektionen.
Lag (2017:652)
.
10 §
Finansinspektionen ska återkalla ett betalningsinstituts tillstånd, om en person som ingår i institutets styrelse eller är verkställande direktör  inte längre uppfyller de krav som anges i 2 kap. 6 § 4 eller om en person som är ansvarig för betaltjänstverksamheten inte längre uppfyller de krav som anges i 2 kap. 6 § 5. Detta får dock bara ske om inspektionen först har beslutat att anmärka för institutet att personen inte uppfyller kraven och om han eller hon ändå finns kvar i styrelsen, som verkställande direktör eller som ansvarig för betaltjänstverksamheten efter det att en av inspektionen bestämd tid på högst tre månader har gått ut.
I stället för att återkalla tillståndet får Finansinspektionen besluta att en styrelseledamot, verkställande direktör eller ansvarig för betaltjänstverksamheten inte längre får vara det.
Inspektionen får då förordna en ersättare. Ersättarens uppdrag gäller till dess företaget har utsett en ny styrelseledamot, verkställande direktör eller ansvarig för betaltjänstverksamheten.
Det som föreskrivs om verkställande direktör i första och andra styckena gäller också en ställföreträdare för verkställande direktör.
I fråga om europabolag och europakooperativ som har ett sådant förvaltningssystem som avses i artiklarna 39-42 i rådets förordning (EG) nr 2157/2001 eller artiklarna 37-41 i rådets förordning (EG) nr 1435/2003 ska bestämmelserna som avser styrelsen i första stycket om återkallelse av tillstånd tillämpas på tillsynsorganet.
11 §
Finansinspektionen ska återkalla betalningsinstitutets tillstånd om
1. institutet har fått tillståndet genom att lämna oriktiga uppgifter eller på något annat otillbörligt sätt,
2. institutet inte inom ett år från det att tillståndet beviljades har börjat driva sådan verksamhet som tillståndet avser,
3. institutet under en sammanhängande tid av sex månader inte har drivit sådan verksamhet som tillståndet avser,
4. det skulle utgöra ett hot mot betalningssystemets stabilitet om institutet fortsatte att bedriva sin betaltjänstverksamhet,
5. institutet har förklarat sig avstå från tillståndet,
6. institutet har överlåtit hela sin verksamhet som avser betaltjänster, eller
7. institutet försatts i konkurs eller beslut fattats om att institutet ska träda i tvångslikvidation.
I de fall som avses i första stycket 1-4 får i stället varning meddelas om det är tillräckligt.
12 §
Om tillståndet återkallas får Finansinspektionen besluta om hur avvecklingen av verksamheten ska ske.
Ett beslut om återkallelse får förenas med förbud att fortsätta verksamheten.
13 §
Om en behörig myndighet i ett annat land har  underrättat Finansinspektionen om att ett betalningsinstitut  överträtt föreskrifter i det landet, ska inspektionen vidta  de åtgärder som anges i 8-11 §§ mot institutet, om det  föreligger någon omständighet som anges där.  Finansinspektionen ska så snart det kan ske underrätta den  behöriga myndigheten i det andra landet och de behöriga  myndigheterna i övriga berörda länder inom EES om vilka  åtgärder som vidtas.
Lag (2018:175)
.
Sanktionsavgift
14 §
Om ett betalningsinstitut har fått anmärkning eller  varning enligt 8 § eller varning enligt 11 §, får  Finansinspektionen besluta att institutet ska betala en  sanktionsavgift.
Avgiften tillfaller staten.
Lag (2017:652)
.
15 §
Sanktionsavgiften ska uppgå till lägst 5 000 kronor och  högst 50 miljoner kronor.
Avgiften får inte överstiga tio procent av  betalningsinstitutets omsättning närmast föregående  räkenskapsår. Om överträdelsen har skett under institutets  första verksamhetsår eller om uppgifter om omsättningen  annars saknas eller är bristfälliga, får omsättningen  uppskattas.
För ett betalningsinstitut som även bedriver annan verksamhet  än tillhandahållande av betaltjänster enligt 1 kap. 2 § ska  omsättningen enligt andra stycket avse endast verksamheten  med betaltjänster.
Avgiften får inte vara så stor att institutet därefter inte  uppfyller kraven i 3 kap. 2 §.
Lag (2017:652)
.
15 a §
När det är fråga om en överträdelse av lagen (2017:630)  om åtgärder mot penningtvätt och finansiering av terrorism  eller föreskrifter som har meddelats med stöd av den lagen  eller en överträdelse av Europaparlamentets och rådets  förordning (EU) 2023/1113, ska den sanktionsavgift som kan  beslutas enligt 14 § uppgå till lägst 5 000 kronor och som  högst fastställas till det högsta av
1. tio procent av betalningsinstitutets omsättning närmast  föregående räkenskapsår eller, i förekommande fall,  motsvarande omsättning på koncernnivå,
2. två gånger den vinst som institutet gjort till följd av  regelöverträdelsen, om beloppet går att fastställa, eller
3. ett belopp i kronor motsvarande fem miljoner euro.
Avgiften får inte vara så stor att institutet därefter inte  uppfyller kraven i 3 kap. 2 §.
Lag (2024:1164)
.
15 b §
En sanktionsavgift för en fysisk person ska som högst  fastställas till det högsta av
1. två gånger den vinst som den fysiska personen gjort till  följd av regelöverträdelsen, om beloppet går att fastställa,  eller
2. ett belopp som per den 25 juni 2015 i kronor motsvarade  fem miljoner euro.
Avgiften tillfaller staten.
Lag (2017:652)
.
16 §
När sanktionsavgiftens storlek fastställs, ska särskild  hänsyn tas till sådana omständigheter som anges i 9 § första  stycket och 9 a § samt till betalningsinstitutets eller den  fysiska personens finansiella ställning och, om det går att  fastställa, den vinst som gjorts genom överträdelsen.
Lag (2017:652)
.
Sanktionsföreläggande
16 a §
Frågor om ingripanden mot fysiska personer enligt 8 a  eller 8 b § tas upp av Finansinspektionen genom  sanktionsföreläggande.
Finansinspektionen ska då tillämpa bestämmelserna i 15 kap. 
9 a-9 d §§ lagen (2004:297) om bank- och finansieringsrörelse.
Lag (2024:1286)
.
Förseningsavgift
17 §
Om ett betalningsinstitut eller en registrerad betaltjänstleverantör inte lämnar de upplysningar som föreskrivits med stöd av 27 § i tid, får Finansinspektionen besluta att institutet ska betala en förseningsavgift med högst 100 000 kronor.
Avgiften tillfaller staten.
Verkställighet av beslut om sanktionsavgift och  förseningsavgift
18 §
En sanktionsavgift eller förseningsavgift ska betalas  till Finansinspektionen inom trettio dagar från det att  beslutet om den har fått laga kraft eller  sanktionsföreläggande godkänts eller den längre tid som anges  i beslutet.
Lag (2017:652)
.
19 §
Finansinspektionens beslut om sanktionsavgift eller  förseningsavgift får verkställas enligt utsökningsbalkens  bestämmelser, om avgiften inte har betalats inom den tid som  anges i 18 §.
Om sanktionsavgiften eller förseningsavgiften inte betalas  inom den tid som anges i 18 §, ska inspektionen lämna den  obetalda avgiften för indrivning. Bestämmelser om indrivning  av statliga fordringar finns i lagen (1993:891) om indrivning  av statliga fordringar m.m.
Lag (2017:652)
.
20 §
En sanktionsavgift eller förseningsavgift som har  beslutats faller bort i den utsträckning verkställighet inte  har skett inom fem år från det att beslutet fick laga kraft  eller sanktionsföreläggandet godkändes.
Lag (2017:652)
.
Ingripande mot utländska företag
21 §
Finansinspektionen får förelägga ett utländskt företag  som tillhandahåller betaltjänster i enlighet med 3 kap. 26 §  att göra rättelse, om dess verksamhet med betaltjänster i  Sverige inte drivs enligt gällande bestämmelser om åtgärder  mot penningtvätt och finansiering av terrorism eller i  enlighet med Europaparlamentets och rådets förordning (EU) 
2023/1113.
Om ett utländskt företag som i Sverige tillhandahåller  betaltjänster från en filial eller genom ett ombud enligt 3  kap. 26 § inte driver denna verksamhet i enlighet med  bestämmelserna i denna lag, ska Finansinspektionen så snart  det kan ske underrätta den behöriga myndigheten i företagets  hemland. Finansinspektionen får förelägga företaget att göra  rättelse om dess verksamhet med betaltjänster i Sverige inte  drivs i enlighet med 4 och 5-5 b kap.
Om ett företag inte följer ett föreläggande enligt första  eller andra stycket ska Finansinspektionen underrätta den  behöriga myndigheten i företagets hemland.
Om rättelse inte sker, får Finansinspektionen förbjuda  företaget att påbörja nya betalningstransaktioner här i  landet. Innan förbud meddelas ska inspektionen underrätta den  behöriga myndigheten i företagets hemland. I brådskande fall  får inspektionen meddela förbud utan föregående underrättelse  till myndigheten i företagets hemland. Denna ska dock  underrättas så snart det kan ske.
Lag (2024:1164)
.
22 §
Om ett utländskt företag som driver verksamhet enligt 
3 kap. 26 § har fått sitt verksamhetstillstånd indraget i  hemlandet, ska Finansinspektionen genast förbjuda företaget  att påbörja nya betalningstransaktioner här i landet.
Lag (2018:175)
.
Ingripande mot registrerade betaltjänstleverantörer m.fl.
23 §
Finansinspektionen ska förelägga en registrerad  betaltjänstleverantör eller den som ansvarar för ett  betalningssystem att inom en viss tid vidta åtgärder för att  komma till rätta med situationen eller upphöra med  verksamheten, om företaget har åsidosatt sina skyldigheter  enligt
- denna lag,
- Europaparlamentets och rådets förordning (EU) nr 260/2012,
- Europaparlamentets och rådets förordning (EU) 2021/1230,  eller
- andra författningar som reglerar dess verksamhet.
Om en registrerad betaltjänstleverantör som avses i 2 kap. 5 §  inte inkommer med ansökan om tillstånd, ska Finansinspektionen  förelägga betaltjänstleverantören att inkomma med en ansökan.  Om betaltjänstleverantören inte rättar sig efter föreläggandet  ska inspektionen förelägga denne att upphöra med verksamheten.
Om det är osäkert om tillståndsplikt föreligger beträffande  viss betaltjänstverksamhet, får Finansinspektionen förelägga  den som driver verksamheten att lämna de upplysningar om  verksamheten som behövs för att bedöma om så är fallet.
Lag (2024:392)
.
23 a §
Vid en överträdelse av lagen (2017:630) om åtgärder mot  penningtvätt och finansiering av terrorism eller föreskrifter  som har meddelats med stöd av den lagen eller en överträdelse  av Europaparlamentets och rådets förordning (EU) 2023/1113,  som inte är ringa, får Finansinspektionen ingripa mot en  registrerad betaltjänstleverantör som är en juridisk person  genom beslut om sanktionsavgift som bestäms i enlighet med 15  a §.
Om den registrerade betaltjänstleverantören är en fysisk  person, får sanktionsavgift beslutas endast om överträdelsen  är allvarlig, upprepad eller systematisk och personen i fråga  uppsåtligen eller av grov oaktsamhet orsakat överträdelsen.
Avgiften tillfaller staten.
Lag (2024:1164)
.
23 b §
Finansinspektionen ska ingripa mot någon som ingår i en  registrerad betaltjänstleverantörs styrelse eller är dess  verkställande direktör eller på motsvarande sätt företräder  betaltjänstleverantören, eller är ersättare för någon av dem,  om den registrerade betaltjänstleverantören har befunnits  ansvarig för en överträdelse av lagen (2017:630) om åtgärder  mot penningtvätt och finansiering av terrorism eller  föreskrifter som har meddelats med stöd av den lagen eller en  överträdelse av Europaparlamentets och rådets förordning (EU) 
2023/1113.
Ett ingripande enligt första stycket får ske bara om  överträdelsen är allvarlig, upprepad eller systematisk och  personen i fråga uppsåtligen eller av grov oaktsamhet orsakat  överträdelsen.
Finansinspektionen ska även ingripa mot någon som ingår i en  registrerad betaltjänstleverantörs styrelse eller är dess  verkställande direktör eller på motsvarande sätt företräder  betaltjänstleverantören, eller är ersättare för någon av dem,  om den registrerade betaltjänstleverantören har åsidosatt sina  skyldigheter enligt någon av artiklarna 5-10, 11.1-11.10, 12-14, 16.1, 16.2, 17, 18.1, 18.2, 19.1, 19.3, 19.4, 23-25, 26.1-26.8, 27, 28.1-28.8, 29, 30.1-30.4, 31.12 eller 45 i  Europaparlamentets och rådets förordning (EU) 2022/2554.
Ett ingripande enligt tredje stycket får ske bara om den  registrerade betaltjänstleverantörens överträdelse är  allvarlig och den fysiska personen i fråga uppsåtligen eller  av grov oaktsamhet orsakat överträdelsen.
Ingripande får ske genom en eller båda av följande sanktioner:
1. beslut att personen i fråga under en viss tid, lägst tre  och högst tio år, inte får upprätthålla en funktion som avses  i första stycket hos en registrerad betaltjänstleverantör,  eller
2. beslut om sanktionsavgift.
Lag (2024:1286)
.
23 c §
Vid beslut om ingripande enligt 23 a § andra stycket  och 23 b § gäller 15 b och 16 a §§.
I fråga om verkställighet av beslut om sanktionsavgift gäller 
18-20 §§.
Lag (2017:652)
.
23 d §
Vid valet av åtgärd eller sanktion enligt 23-23 b §§  och vid bestämmande av sanktionsavgiftens storlek ska  Finansinspektionen ta hänsyn till de omständigheter som anges  i 9 § första stycket, 9 a och 16 §§.
Lag (2017:652)
.
23 e §
Om en behörig myndighet i ett annat land har  underrättat Finansinspektionen om att en registrerad  betaltjänstleverantör överträtt föreskrifter i det landet, ska  inspektionen vidta de åtgärder som anges i 23 § mot  betaltjänstleverantören, om det föreligger någon omständighet  som anges där. Finansinspektionen ska så snart det kan ske  underrätta den behöriga myndigheten i det andra landet och de  behöriga myndigheterna i övriga berörda länder inom EES om  vilka åtgärder som vidtas.
Lag (2025:253)
.
Ingripande mot den som saknar tillstånd eller registrering
24 §
Om någon driver sådan verksamhet som omfattas av denna  lag utan att vara berättigad till det, ska Finansinspektionen  förelägga denne att upphöra med verksamheten.  Finansinspektionen får även besluta om en sanktionsavgift.
Om det är osäkert om lagen är tillämplig på en viss  verksamhet, får inspektionen förelägga den som driver  verksamheten att lämna de upplysningar om verksamheten som  inspektionen behöver för att bedöma om så är fallet.
Ett föreläggande enligt första eller andra stycket som avser  ett utländskt företag får riktas mot såväl företaget som den  som i Sverige är verksam för företagets räkning.
Lag (2025:253)
.
24 a §
Vid beslut om sanktionsavgift enligt 24 § första  stycket gäller 15 § i fråga om juridiska personer och 15 b och 
16 a §§ och 23 a § andra stycket i fråga om fysiska personer.
I fråga om verkställighet av beslut om sanktionsavgift gäller 
18-20 §§.
Lag (2025:253)
.
24 b §
Vid bestämmande av sanktionsavgiftens storlek ska  Finansinspektionen ta hänsyn till de omständigheter som anges  i 9 § första stycket, 9 a och 16 §§.
Lag (2025:253)
.
Vite
25 §
Om Finansinspektionen meddelar föreläggande eller förbud enligt denna lag, får inspektionen förelägga vite.
Sanktionsavgift och vite
25 a §
En sanktionsavgift får inte beslutas om överträdelsen  omfattas av ett föreläggande som har förenats med vite och en  ansökan om utdömande av vitet har gjorts.
Lag (2025:253)
.
Överklagande
26 §
Finansinspektionens beslut enligt 23 § tredje  stycket och 24 § andra stycket och beslut om  sanktionsföreläggande får inte överklagas.
Andra beslut av Finansinspektionen enligt denna lag får  överklagas till allmän förvaltningsdomstol.
Prövningstillstånd krävs vid överklagande till  kammarrätten.
Finansinspektionen får bestämma att ett beslut om  förbud, föreläggande eller återkallelse ska gälla  omedelbart.
Lag (2018:843)
.
Bemyndiganden
27 §
Regeringen eller den myndighet som regeringen bestämmer  får meddela föreskrifter om vilka upplysningar ett företag  ska lämna till Finansinspektionen enligt 2 § första stycket  och när upplysningarna ska lämnas.
Regeringen får meddela föreskrifter om avgifter enligt 7 §.
Lag (2020:183)
.
9 kap. Skyldighet för kreditinstitut att tillhandahålla  kontanttjänster
Platser för kontantuttag och dagskasseinsättningar
1 §
Sådana kreditinstitut och filialer till utländska  kreditinstitut som till konsumenter tillhandahåller  betalkonton med grundläggande funktioner, ska tillhandahålla  tjänster som gör det möjligt att ta ut kontanter från dessa  konton (platser för kontantuttag) i betryggande utsträckning i  hela landet.
Sådana kreditinstitut och filialer till utländska  kreditinstitut som till företag tillhandahåller betalkonton,  ska tillhandahålla tjänster som gör det möjligt att sätta in  kontanter på dessa konton (platser för dagskasseinsättningar)  i betryggande utsträckning i hela landet.
Första och andra styckena gäller endast institut och filialer  som den 1 juli närmast föregående år hade mer än 70 miljarder  kronor i inlåning från allmänheten.
Lag (2019:1226)
.
Tillsyn
2 §
Post- och telestyrelsen ska utöva tillsyn över att  kreditinstitut och filialer till utländska kreditinstitut  uppfyller sina skyldigheter enligt 1 §.
Lag (2019:1226)
.
Uppgiftsskyldighet
3 §
Post- och telestyrelsen får besluta att förelägga företag  som tillhandahåller platser för kontantuttag eller  dagskasseinsättningar att lämna de uppgifter som behövs för  att styrelsen ska kunna utöva tillsyn enligt 2 §.
Ett beslut om föreläggande får förenas med vite.
Lag (2019:1226)
.
Överlämnande
4 §
Om ett kreditinstitut eller en filial till ett utländskt  kreditinstitut inte uppfyller sina skyldigheter enligt 1 §,  ska Post- och telestyrelsen överlämna ärendet till  Finansinspektionen.
Lag (2019:1226)
.
Ingripande
5 §
Om ett överlämnat ärende enligt 4 § gäller ett  kreditinstitut, får Finansinspektionen förelägga institutet  att vidta rättelse inom en viss tid. Om institutet inte följer  föreläggandet, får inspektionen besluta att institutet ska  betala en sanktionsavgift. Avgiften tillfaller staten.
Finansinspektionen får avstå från ingripande om överträdelsen  är ursäktlig.
Bestämmelser om ingripande mot filialer till utländska  kreditinstitut finns i 15 kap. lagen (2004:297) om bank- och  finansieringsrörelse.
Lag (2019:1226)
.
Undantag
6 §
Post- och telestyrelsen ska inte överlämna ett ärende  enligt 4 § och Finansinspektionen ska inte ingripa enligt 5 §,  om det med beaktande av samtliga platser för kontantuttag  respektive dagskasseinsättningar
1. finns tillgång till sådana platser i betryggande  utsträckning i hela landet, eller
2. endast är ett ringa antal personer som inte har sådan  tillgång som avses i 1.
Lag (2019:1226)
.
Beräkning av sanktionsavgiften
7 §
Sanktionsavgiften ska beräknas till produkten av
1. det antal personer, avrundat nedåt till närmaste tusental,  som inte har tillgång till platser för kontantuttag respektive  dagskasseinsättningar i betryggande utsträckning i hela landet 
(avvikelsen),
2. institutets inlåning från allmänheten i förhållande till  den genomsnittliga inlåningen från allmänheten den 1 juli  närmast föregående år för samtliga kreditinstitut och filialer  till utländska kreditinstitut som omfattas av 1 § första och  andra styckena, och
3. 5 000 kronor.
Lag (2019:1226)
.
8 §
Sanktionsavgiften ska fastställas till det belopp som  beräknats enligt 7 § och får inte överstiga det högsta av
1. tio procent av kreditinstitutets omsättning närmast  föregående räkenskapsår eller, i förekommande fall,  motsvarande omsättning på koncernnivå,
2. två gånger den vinst som institutet gjort till följd av  överträdelsen, om beloppet går att fastställa, eller
3. ett belopp som i svenska kronor motsvarar fem miljoner  euro.
Om överträdelsen har skett under institutets första  verksamhetsår eller om uppgifter om omsättningen annars saknas  eller är bristfälliga, får omsättningen uppskattas. Avgiften  får inte vara så stor att institutet därefter inte uppfyller  skyldigheterna enligt 6 kap. 1 § lagen (2004:297) om bank- och  finansieringsrörelse.
Lag (2019:1226)
.
9 §
Om ett kreditinstitut varken uppfyller sina skyldigheter  enligt 1 § första stycket eller 1 § andra stycket, ska en  sanktionsavgift beslutas för varje överträdelse.
Lag (2019:1226)
.
10 §
Bestämmelser om verkställighet av beslut om  sanktionsavgift finns i 15 kap. lagen (2004:297) om bank- och  finansieringsrörelse.
Lag (2019:1226)
.
Överklagande
11 §
Post- och telestyrelsens beslut om föreläggande enligt 
3 § får överklagas till allmän förvaltningsdomstol. Andra  beslut av Post- och telestyrelsen enligt denna lag får inte  överklagas.
Prövningstillstånd krävs vid överklagande till kammarrätten.
Lag (2019:1226)
.
12 §
Bestämmelser om överklagande av Finansinspektionens  beslut enligt detta kapitel finns i 17 kap. lagen (2004:297)  om bank- och finansieringsrörelse.
Lag (2019:1226)
.
Bemyndigande
13 §
Regeringen eller den myndighet som regeringen bestämmer  får, för tillämpningen av 1 §, meddela föreskrifter om det  högsta antal personer som får ha ett visst längsta vägavstånd  i kilometer mellan folkbokföringsadressen och den närmaste  platsen för kontantuttag respektive dagskasseinsättning.
Regeringen eller den myndighet som regeringen bestämmer får  meddela föreskrifter om hur avvikelsen enligt 7 § 1 ska  fastställas.
Lag (2019:1226)
.
14 §
Regeringen eller den myndighet som regeringen bestämmer  får meddela föreskrifter om vilka uppgifter ett företag ska  lämna enligt 3 § första stycket och till vilken myndighet  uppgifterna ska lämnas.
Lag (2019:1226)
.
Övergångsbestämmelser
2010:751
1. Denna lag träder i kraft den 1 augusti 2010.
2. Genom lagen upphävs lagen (1999:268) om betalningsöverföringar inom Europeiska ekonomiska samarbetsområdet.
3. Juridiska personer som inlett verksamhet med betaltjänster före den 25 december 2007 får fortsätta med verksamheten till utgången av april 2011 utan krav på tillstånd enligt denna lag. Om Finansinspektionen bedömer att förutsättningarna för tillstånd enligt 2 kap. 6 och 7 §§ är uppfyllda för en sådan juridisk person ska Finansinspektionen meddela tillstånd oavsett om den juridiska personen har ansökt om tillstånd eller inte. Finansinspektionen ska informera den berörda juridiska personen innan tillstånd meddelas.
4. Finansiella institut som inlett verksamhet med betalningsförmedling före den 25 december 2007 och som är dotterföretag till ett moderföretag som omfattas av gruppbaserad tillsyn enligt 9 kap. lagen (2006:1371) om kapitaltäckning och stora exponeringar, och har underrättat Finansinspektionen om detta senast den 25 september 2010, ska inte omfattas av krav på tillstånd enligt 2 kap.
5. Fysiska eller juridiska personer som inlett verksamhet med betaltjänster före den 25 december 2007 och uppfyller kraven för undantag från tillståndsplikt i 2 kap. 3 § får fortsätta med verksamheten till utgången av  april 2011 utan att ha beviljats undantag enligt denna lag.
6. Fysiska eller juridiska personer som inlett verksamhet med betaltjänster den 25 december 2007 eller senare och som vid lagens ikraftträdande driver verksamhet som fordrar tillstånd eller undantag från tillståndsplikt enligt denna lag får fortsätta att driva verksamheten om en ansökan om tillstånd eller undantag från tillståndsplikt enligt denna lag har getts in före den 1 augusti 2010, till dess att ansökan prövats slutligt, dock längst till den 1 november 2010.
7. Till och med utgången av december 2011 får kreditering av en betalningsmottagares betaltjänstleverantörs konto, med avvikelse från 5 kap. 18 §, ske inom en tid av högst tre bankdagar efter det att en betalningsorder har mottagits i enlighet med 5 kap. 9 §. För betalningstransaktioner som initierats på papper får kreditering under samma förutsättningar, med avvikelse från 5 kap. 18 §, ske inom en tid av högst fyra bankdagar.
8. Sådana ändringar i ramavtal som avser förhållanden enligt 4 kap. 10-19 §§ och som syftar till att införa villkor i enlighet med de krav som följer av nämnda paragrafer ska, oavsett vad som stadgas i avtalet, kunna genomföras genom att betaltjänstleverantören meddelar betaltjänstanvändaren om ändringarna minst en månad före den dag då de föreslås börja tillämpas. Ändringar som gynnar betaltjänstanvändaren får genomföras utan att meddelas denne i förväg. Om betaltjänstanvändaren inte godkänner de föreslagna ändringarna ska användaren meddela leverantören detta före det datum då ändringen föreslås träda i kraft.
2017:342
Denna lag träder i kraft den dag som regeringen bestämmer i  fråga om 4 a kap. 5 § och i övrigt den 1 juni 2017.
2017:652
1. Denna lag träder i kraft den 1 augusti 2017.
2. Äldre bestämmelser gäller för överträdelser som inträffat  före ikraftträdandet.
2018:175
1. Denna lag träder i kraft den dag som regeringen bestämmer  i fråga om 5 kap. 10, 13, 17, 19 och 25 §§ och 5 b kap. 4 §  och i övrigt den 1 maj 2018.
2. Genom lagen upphävs lagen (2010:738) om obehöriga  transaktioner med betalningsinstrument. I fråga om avtal som  ingåtts före ikraftträdandet av denna lag gäller den upphävda  lagen.
3. Den som vid ikraftträdandet av denna lag har tillstånd att  driva verksamhet som betalningsinstitut får fortsätta  verksamheten till och med den 1 november 2018. För att  fortsätta verksamheten efter det datumet krävs ett nytt  tillstånd. Om en ansökan om tillstånd har getts in till  Finansinspektionen före den 1 november 2018, får den berörda  personen dock fortsätta med verksamheten till dess att  ansökan har prövats slutligt. Om Finansinspektionen bedömer  att förutsättningarna för tillstånd är uppfyllda ska  Finansinspektionen meddela tillstånd oavsett om någon ansökan  om det gjorts eller inte. Finansinspektionen ska informera  den berörda personen innan tillstånd meddelas.
4. Den som vid ikraftträdandet av denna lag är beviljad ett  undantag enligt 2 kap. 3 § får fortsätta verksamheten till  och med den 1 maj 2019. För att fortsätta verksamheten efter  det datumet krävs ett nytt undantag eller tillstånd. Om en  ansökan om tillstånd eller undantag från tillståndsplikt har  getts in till Finansinspektionen före den 1 maj 2019, får den  berörda personen dock fortsätta med verksamheten till dess  att ansökan har prövats slutligt. Om Finansinspektionen  bedömer att förutsättningarna för att bevilja undantag är  uppfyllda, ska inspektionen bevilja undantag oavsett om någon  ansökan om det gjorts eller inte. Finansinspektionen ska  informera den berörda personen innan undantag beviljas.
5. Den som vid ikraftträdandet av denna lag har tillstånd att  som betalningsinstitut tillhandahålla betaltjänster som avses  i 1 kap. 2 § 6 i den äldre lydelsen får fortsätta  verksamheten till och med den 1 maj 2020. För att fortsätta  verksamheten efter det datumet krävs ett nytt tillstånd. Om  en ansökan om tillstånd har getts in till Finansinspektionen  före den 1 maj 2020, får den berörda personen dock fortsätta  med verksamheten till dess att ansökan har prövats slutligt.  Om Finansinspektionen finner att den berörda personen  uppfyller kraven i 3 kap. 1-3 §§, ska inspektionen meddela  tillstånd att tillhandahålla sådana betaltjänster som avses i 
1 kap. 2 § 3 i den nya lydelsen oavsett om någon ansökan om  tillstånd gjorts eller inte.
6. Den som vid ikraftträdandet av denna lag driver verksamhet  som leverantör av betalningsinitieringstjänster eller  kontoinformationstjänster får fortsätta med verksamheten till  och med den 1 november 2018. För att fortsätta verksamheten  efter det datumet krävs tillstånd eller undantag från  tillståndsplikt. Om en ansökan om tillstånd eller undantag  från tillståndsplikt har getts in till Finansinspektionen  före den 1 november 2018, får den berörda personen dock  fortsätta med verksamheten till dess att ansökan har prövats  slutligt.
7. Den som vid ikraftträdandet av denna lag driver  uppräkningsverksamhet får fortsätta med verksamheten till och  med den 1 november 2018. För att fortsätta verksamheten efter  det datumet krävs tillstånd eller undantag från  tillståndsplikt. Om en ansökan om tillstånd eller undantag  från tillståndsplikt har getts in till Finansinspektionen  före den 1 november 2018, får den berörda personen dock  fortsätta med verksamheten till dess att ansökan har prövats  slutligt.
8. En kontoförvaltande betaltjänstleverantör som den dag då 5  kap. 10, 13, 17, 19 och 25 §§ och 5 b kap. 4 § träder i kraft  ännu inte uppfyller de tekniska standarderna för stark  kundautentisering och gemensamma och säkra öppna  kommunikationsstandarder som avses i artikel 98 i  betaltjänstdirektivet får inte missbruka det förhållandet för  att blockera eller förhindra användningen av  betalningsinitierings- eller kontoinformationstjänster.
9. Sådana ändringar i ramavtal som syftar till att införa  villkor i enlighet med de krav som följer av de nya  bestämmelserna ska, oavsett vad som stadgas i avtalet, kunna  genomföras genom att betaltjänstleverantören meddelar  betaltjänstanvändaren om ändringarna minst en månad före den  dag då de föreslås börja tillämpas. Ändringar som gynnar  betaltjänstanvändaren får genomföras utan att denne meddelas  i förväg. Om betaltjänstanvändaren inte godkänner de  föreslagna ändringarna ska användaren meddela leverantören  detta före det datum då ändringen föreslås träda i kraft.
2019:1226
Denna lag träder i kraft den 1 januari 2020 i fråga om 1 kap. 
6 b § och 9 kap. 2, 3, 11 och 14 §§ och i övrigt den 1 januari 
2021.
2025:253
1. Denna lag träder i kraft den 1 juli 2025.
2. Den som före ikraftträdandet hos Finansinspektionen var  registrerad för andra betaltjänster än  kontoinformationstjänster får fortsätta verksamheten till och  med den 31 december 2025. Om en ansökan om tillstånd att  bedriva verksamhet som betalningsinstitut har getts in till  Finansinspektionen före den 1 januari 2026, får den  registrerade verksamheten dock fortsätta till dess att ansökan  har prövats slutligt.
3. Äldre bestämmelser gäller fortfarande för den som bedriver  verksamhet med stöd av punkt 2.
4. Bestämmelserna i 8 kap. 24 § i dess nya lydelse tillämpas  första gången vid ingripanden mot överträdelser som sker efter  ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.