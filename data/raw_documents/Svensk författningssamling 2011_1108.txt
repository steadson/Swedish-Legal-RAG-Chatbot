Title: Förordning (2011:1108) om vuxenutbildning
SFS Number: Svensk författningssamling 2011:1108
URL: https://www.riksdagen.se/sv/dokument-och-lagar/dokument/svensk-forfattningssamling/forordning-20111108-om-vuxenutbildning_sfs-2011-1108/
Source Link: http://rkrattsbaser.gov.se/sfst?bet=2011:1108
Amendment Register Link: http://rkrattsbaser.gov.se/sfsr?bet=2011:1108
Ministry/Authority: Utbildningsdepartementet
Issued: 2011-11-03
Metadata: {"Utfärdad": "2011-11-03", "Ändrad": "t.o.m. SFS 2024:1043"}

==================================================

Förordning (2011:1108) om vuxenutbildning
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2011:1108
Departement/myndighet
:   
Utbildningsdepartementet
Utfärdad
:   
2011-11-03
Ändrad
:   
t.o.m. SFS 2024:1043
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Utbildningen
3 kap. Behörighet och urval
4 kap. Betyg, gymnasieexamen och prövning
5 kap. Utbildning för intagna i kriminalvårdsanstalt
6 kap. Betygsrätt för vuxenutbildning
7 kap. Övriga bestämmelser
Övergångsbestämmelser
1 kap. Inledande bestämmelser
Förordningens innehåll
1 §
I denna förordning finns följande kapitel:
- inledande bestämmelser (1 kap.),
- utbildningen (2 kap.),
- behörighet och urval (3 kap.),
- betyg, gymnasieexamen och prövning (4 kap.),
- utbildning för intagna i kriminalvårdsanstalt (5 kap.),
- betygsrätt för vuxenutbildning (6 kap.), och
- övriga bestämmelser (7 kap.).
Uttryck i förordningen
2 §
Med utbildning avses i förordningen kommunal  vuxenutbildning, om inte något annat framgår.
Förordning (2020:461).
Utformning av kommunal vuxenutbildning
3 §
Kommunal vuxenutbildning på grundläggande och gymnasial  nivå samt kommunal vuxenutbildning som anpassad utbildning ska  utformas så att den enskildes studier inom någon av dessa  delar av den kommunala vuxenutbildningen kan kombineras med  studier inom den kommunala vuxenutbildningens andra delar.
Kommunal vuxenutbildning i svenska för invandrare ska utformas  så att den enskildes studier kan kombineras med studier inom  andra delar av den kommunala vuxenutbildningen och andra  skolformer inom skolväsendet. Förordning (2022:1623).
Rektorns myndighetsutövning vid entreprenad
4 §
I de fall kommunal vuxenutbildning anordnas på entreprenad  enligt 23 kap. 8 § skollagen (2010:800) får den  myndighetsutövning som hör till rektorns uppgifter endast  överlämnas till en enskild entreprenör om entreprenören har  fått ett tillstånd enligt 6 kap. 1 § för motsvarande  utbildning. Rektorns uppgifter enligt 2 kap. 10 § får dock  inte överlämnas till entreprenören.
Även om myndighetsutövning överlämnats enligt första stycket  när det gäller kommunal vuxenutbildning på grundläggande eller  gymnasial nivå har en kommun eller en region sådan  uppgiftsskyldighet som avses i 6 kap. 9-11 §§  studiestödsförordningen (2000:655). Förordning (2020:747).
Undantag från krav på samverkan mellan kommuner i utbildning  på gymnasial nivå
5 §
I 2 kap. 2 a § skollagen (2010:800) finns bestämmelser om  att varje kommun ska samverka med minst två andra kommuner om  vissa uppgifter i kommunal vuxenutbildning och att sådan  samverkan ska ske genom ett avtal (primärt samverkansavtal).  En kommun får dock ingå ett primärt samverkansavtal med endast  en annan kommun, om erbjudande av utbildning i ett avtal som  omfattar minst tre kommuner skulle innebära att en väsentlig  andel av de personer som ska ta del av utbildningarna får en  resväg med allmänna kommunikationer mellan hemorten och  utbildningsorten som normalt är mer än två timmar i vardera  riktningen. De båda kommuner som har ingått ett sådant avtal  bildar ett primärt samverkansområde. Förordning (2022:1093).
6 §
Kravet på att samverka med minst två andra kommuner enligt 
2 kap. 2 a § skollagen (2010:800) gäller inte Gotlands kommun.  Kommunen får ingå sekundära samverkansavtal om erbjudande av  utbildning. Förordning (2022:1093).
2 kap. Utbildningen
Verksamhetspoäng, gymnasiepoäng och gymnasiepoäng i anpassad  gymnasieskola
1 §
Med verksamhetspoäng avses i denna förordning ett mått på  studieomfattningen eller valideringen inom kommunal  vuxenutbildning på grundläggande och gymnasial nivå samt  kommunal vuxenutbildning som anpassad utbildning.
Förordning (2022:1623).
2 §
Inom kommunal vuxenutbildning på grundläggande och  gymnasial nivå samt kommunal vuxenutbildning som anpassad  utbildning beräknas 20 verksamhetspoäng för en veckas  heltidsstudier eller för validering av kunskaper av  motsvarande omfattning.
Inom kommunal vuxenutbildning på gymnasial nivå beräknas en  verksamhetspoäng för varje gymnasiepoäng. Inom kommunal  vuxenutbildning som anpassad utbildning på gymnasial nivå  beräknas en verksamhetspoäng för varje gymnasiepoäng i  anpassad gymnasieskola.
En årsstudieplats inom kommunal vuxenutbildning på  grundläggande eller gymnasial nivå eller inom kommunal  vuxenutbildning som anpassad utbildning motsvarar 
800 verksamhetspoäng. Förordning (2022:1623).
Kurser och ämnen
3 §
Inom kommunal vuxenutbildning på grundläggande nivå finns  det nationella kurser och delkurser samt orienteringskurser.
Inom kommunal vuxenutbildning som anpassad utbildning på  grundläggande nivå finns det nationella kurser och  orienteringskurser.
Inom kommunal vuxenutbildning på gymnasial nivå finns det  ämnen, orienteringskurser, individuella kurser och  komvuxarbete. Med komvuxarbete avses en uppgift om 
100 gymnasiepoäng som eleverna genomför.
Inom kommunal vuxenutbildning som anpassad utbildning på  gymnasial nivå finns det ämnen, orienteringskurser och  komvuxarbete. Med komvuxarbete avses en uppgift om 
100 gymnasiepoäng i anpassad gymnasieskola som eleverna  genomför.
Inom kommunal vuxenutbildning i svenska för invandrare finns  det nationella kurser. Förordning (2023:655).
4 §
Inom kommunal vuxenutbildning på grundläggande nivå får  nationella kurser delas upp i delkurser om nationella  delkurser saknas. Inom kommunal vuxenutbildning som anpassad  utbildning på grundläggande nivå får nationella kurser delas  upp i delkurser.
Av 20 kap. 5 § skollagen (2010:800) följer att ämnen inom  kommunal vuxenutbildning på gymnasial nivå och kommunal  vuxenutbildning som anpassad utbildning på gymnasial nivå  består av en eller flera nivåer. Dessa nivåer får delas upp i  delnivåer. Förordning (2023:655).
5 §
En huvudman eller annan intressent får ansöka hos Statens  skolverk om ett nytt ämne inom kommunal vuxenutbildning på  gymnasial nivå eller kommunal vuxenutbildning som anpassad  utbildning på gymnasial nivå. En huvudman eller annan  intressent får också ansöka hos Skolverket om en ny nivå i ett  befintligt ämne inom kommunal vuxenutbildning på gymnasial  nivå eller kommunal vuxenutbildning som anpassad utbildning på  gymnasial nivå. En ny nivå i ett befintligt ämne ska ge  kunskaper i det befintliga ämnet. Förordning (2023:655).
6 §
En orienteringskurs ska svara mot sådana behov som inte  tillgodoses genom en nationell kurs eller ett ämne och ska ha  ett eller flera av följande syften:
- medverka till väl underbyggda beslut om studie- eller  yrkesval,
- ge ökade studietekniska färdigheter,
- vara en introduktion till kurser inom olika kunskapsområden,
- ge tillfälle till validering,
- ge modersmålsstöd eller studiehandledning på modersmål,
- ge stöd i form av yrkessvenska,
- ge grundläggande digital kompetens,
- ge grundläggande kunskaper om arbetsliv och arbetsmarknad i  Sverige.
En orienteringskurs får inte överstiga 200 verksamhetspoäng.
Förordning (2023:655).
7 §
En individuell kurs ska syfta till att tillgodose elevens  individuella kunskapsbehov i de fall dessa inte kan  tillgodoses genom nationella kurser, ämnen eller  orienteringskurser. Förordning (2023:655).
8 §
Validering får ske inom ramen för alla kurser och nivåer i  ämnen och ska utgå från elevens förutsättningar och behov. En  elev som har genomgått validering för en del av en kurs eller  nivå i ett ämne behöver inte delta i undervisningen när det  gäller den delen av kursen eller nivån. Förordning (2023:655).
9 §
Huvudmannen beslutar om vilka nationella kurser, ämnen och  nivåer i ämnen som utbildning ska ges i. Förordning (2023:655).
10 §
Rektorn beslutar om
1. vilka orienteringskurser som ska ges och hur många  verksamhetspoäng varje sådan kurs ska omfatta,
2. vilka individuella kurser som ska ges och hur många  verksamhetspoäng varje sådan kurs ska omfatta,
3. huruvida nationella kurser ska delas upp i delkurser enligt 
4 § och hur många verksamhetspoäng varje delkurs ska omfatta,  och
4. huruvida nivåer i ämnen ska delas upp i delnivåer enligt 
4 § och hur många verksamhetspoäng varje delnivå ska omfatta.
Förordning (2023:655).
Sammanhållna yrkesutbildningar
10 a §
En sammanhållen yrkesutbildning i kommunal  vuxenutbildning på gymnasial nivå och som anpassad utbildning  på gymnasial nivå ska bestå av ämnen eller nivåer i ämnen.  Detta gäller såväl nationella sammanhållna yrkesutbildningar  som sammanhållna yrkesutbildningar som har utformats av en  huvudman. Förordning (2023:655).
10 b §
En nationell sammanhållen yrkesutbildning ska bestå av  ämnen och nivåer i ämnen som ger kunskaper som motsvarar  kompetenskraven på nationell nivå inom ett yrkesområde där det  ställs särskilda krav på ett nationellt likvärdigt innehåll i  utbildningen.
Statens skolverk får, efter att ha gett berört nationellt  programråd för gymnasial yrkesutbildning tillfälle att yttra  sig, meddela föreskrifter om vilka sammanhållna  yrkesutbildningar som ska vara nationella och vilka ämnen och  nivåer i ämnen som ska ingå i dem. Förordning (2023:655).
Kursplaner och ämnesplaner
11 §
För varje kurs ska det finnas en kursplan när det gäller  kommunal vuxenutbildning på grundläggande nivå och kommunal  vuxenutbildning som anpassad utbildning på grundläggande nivå.  Den ska ge utrymme för läraren och eleverna att själva planera  undervisningen.
Av kursplanen ska följande framgå:
1. kursens syfte,
2. kursens centrala innehåll,
3. antalet verksamhetspoäng som kursen omfattar, och
4. betygskriterierna eller kriterierna för bedömning av  kunskaper för kursen.
Statens skolverk får meddela ytterligare föreskrifter om  kursplaner för kommunal vuxenutbildning på grundläggande nivå,  inklusive för nationella delkurser, och kommunal  vuxenutbildning som anpassad utbildning på grundläggande nivå.
Förordning (2022:1623).
12 §
För kommunal vuxenutbildning i svenska för invandrare ska  det finnas en kursplan. Den ska ge utrymme för läraren och  eleverna att själva planera undervisningen. Av kursplanen ska  betygskriterierna för varje kurs framgå.
Statens skolverk får meddela ytterligare föreskrifter om  kursplanen. Förordning (2022:282).
13 §
I 20 kap. 6 § skollagen (2010:800) anges att det för  varje ämne ska finnas en ämnesplan när det gäller kommunal  vuxenutbildning på gymnasial nivå och kommunal vuxenutbildning  som anpassad utbildning på gymnasial nivå. I paragrafen anges  också att flera ämnen får ha en gemensam ämnesplan om det  finns särskilda skäl. Ämnesplanen ska ge utrymme för läraren  och eleverna att själva planera undervisningen.
Av ämnesplanen ska följande framgå:
1. ämnets syfte,
2. den eller de nivåer som ämnet består av,
3. det centrala innehållet för varje nivå,
4. antalet gymnasiepoäng eller gymnasiepoäng i anpassad  gymnasieskola som varje nivå omfattar, och
5. betygskriterierna för ämnet.
Förutom när det gäller ämnen som är gymnasiegemensamma enligt  bilaga 2 till skollagen får Statens skolverk meddela  ytterligare föreskrifter om ämnesplaner. Sådana föreskrifter  får innebära att vissa ämnen eller nivåer i ämnen bara får  anordnas på vissa utbildningar. Förordning (2023:655).
14 §
För elever med intellektuell funktionsnedsättning får  nödvändiga avvikelser göras från kursplanen för kommunal  vuxenutbildning i svenska för invandrare. Nödvändiga  anpassningar av kursplanen får även göras för döva eller  hörselskadade elever. Förordning (2022:1623).
15 §
Kursplaner ska inte finnas för orienteringskurser. Sådana  kurser ska inte heller ingå i ämnesplaner, och gymnasiepoäng  eller gymnasiepoäng i anpassad gymnasieskola ska inte beräknas  för dem. Detsamma gäller för individuella kurser.
Förordning (2022:1623).
Inledande kartläggning
15 a §
I 20 kap. 8 § skollagen (2010:800) anges att  hemkommunen är skyldig att se till att den som vill få sitt  kunnande kartlagt inför utbildning eller prövning erbjuds en  inledande kartläggning.
Statens skolverk får meddela ytterligare föreskrifter om den  inledande kartläggningen. Förordning (2024:270).
Individuella studieplaner
16 §
I 20 kap. 8 a § skollagen (2010:800) anges att  hemkommunen ansvarar för att en individuell studieplan  upprättas för varje elev och att planen ska innehålla  uppgifter om den enskildes utbildningsmål och planerad  omfattning av studierna.
I den individuella studieplanen ska omfattningen av studierna  anges i verksamhetspoäng när det gäller kommunal  vuxenutbildning på grundläggande och gymnasial nivå och  kommunal vuxenutbildning som anpassad utbildning. Om  utbildningsmålet för en elev i kommunal vuxenutbildning på  gymnasial nivå är en gymnasieexamen, ska det i planen anges  vilket program inom gymnasieskolan som utbildningen  huvudsakligen motsvarar eller vilket studieområde inom  kommunal vuxenutbildning som utbildningen är inriktad mot.  Vidare ska i förekommande fall målen för individuella kurser  framgå av planen.
Den individuella studieplanen ska utarbetas i samverkan med  eleven. Eleven ska i samband med utarbetandet erbjudas studie-  och yrkesvägledning. I vägledningen ska det ingå information  om möjligheter till fortsatta studier, arbetslivets kompetens-  och rekryteringsbehov samt studieekonomiska förutsättningar.  Planen ska upprättas i nära anslutning till antagningen och  ska vid behov revideras.
Rektorn ansvarar för att planen revideras och att hemkommunen  informeras om revideringen. Förordning (2024:270).
17 §
Statens skolverk får meddela föreskrifter om utformningen av individuella studieplaner.
Studiehandledning
17 a §
Studiehandledning kan tillhandahållas elever inom  kommunal vuxenutbildning på ett språk som eleven behärskar.
Förordning (2016:458).
Särskilda bestämmelser om de olika skolformerna
Kommunal vuxenutbildning på grundläggande nivå
18 §
Kommunal vuxenutbildning på grundläggande nivå  bedrivs i form av
- kurser i svenska,
- kurser svenska som andraspråk,
- kurser i engelska,
- kurser i matematik,
- grundläggande kurser i samhällsorienterande ämnen,
- kurser i samhällskunskap,
- kurser i religionskunskap,
- kurser i historia,
- kurser i geografi,
- grundläggande kurser i naturorienterande ämnen,
- kurser i fysik,
- kurser i kemi, och
- kurser i biologi.
Grundläggande kurs i samhällsorienterande ämnen och  grundläggande kurs i naturorienterande ämnen bedrivs i form  av en inledande kurs och en fortsättningskurs.
Förordning (2018:753).
Kommunal vuxenutbildning på gymnasial nivå
19 §
Kommunal vuxenutbildning på gymnasial nivå får bedrivas i  form av utbildning i alla ämnen som finns i gymnasieskolan, om  inte något annat följer av föreskrifter som har meddelats med  stöd av 13 § tredje stycket. Utbildning får inte bedrivas i  tränings- och tävlingslära eller i specialidrott. Inom  kommunal vuxenutbildning på gymnasial nivå får det också  finnas komvuxarbete.
Därutöver får kommunal vuxenutbildning på gymnasial nivå  bedrivas i ämnen med syftet att ge vuxna kunskaper och  färdigheter på en nivå som motsvarar den som utbildningen i  gymnasieskolan ska ge.
Myndigheten för yrkeshögskolan får meddela föreskrifter om  vilka ämnen och vilka nivåer i dessa ämnen som omfattas av den  rätt att delta i kommunal vuxenutbildning på gymnasial nivå i  syfte att uppfylla krav på särskilda kunskaper för utbildning  inom yrkeshögskolan som avses i 20 kap. 19 b § skollagen 
(2010:800). Det ska vara fråga om ämnen och nivåer i dessa  ämnen som är vanligt förekommande som förkunskapskrav för  yrkeshögskoleutbildningar. Förordning (2023:655).
20 §
Rektorn ska för varje elev som genomför ett komvuxarbete  utse en lärare att vara ansvarig för komvuxarbetet.
Förordning (2021:96).
20 a §
Har upphävts genom förordning (2016:1052).
Kommunal vuxenutbildning som anpassad utbildning på   grundläggande nivå
21 §
Kommunal vuxenutbildning som anpassad utbildning på  grundläggande nivå som motsvarar den utbildning som ges inom  ämnen i anpassade grundskolan bedrivs i form av kurser i
- svenska,
- svenska som andraspråk,
- engelska,
- matematik,
- samhällskunskap,
- religionskunskap,
- historia,
- geografi,
- fysik,
- kemi,
- biologi,
- hem- och konsumentkunskap, och
- teknik.  Förordning (2022:1623).
22 §
Kommunal vuxenutbildning som anpassad utbildning på  grundläggande nivå som motsvarar den utbildning som ges inom  ämnesområden i anpassad grundskola bedrivs i form av kurser i
- språk och kommunikation,
- natur och miljö, och
- individ och samhälle.  Förordning (2022:1623).
Kommunal vuxenutbildning som anpassad utbildning på gymnasial  nivå
23 §
Kommunal vuxenutbildning som anpassad utbildning på  gymnasial nivå får bedrivas i form av utbildning inom alla  ämnen som finns i anpassade gymnasieskolan med undantag av  idrott och hälsa och idrottsfördjupning. Dessutom får det  finnas komvuxarbete.
Därutöver får kommunal vuxenutbildning som anpassad utbildning  på gymnasial nivå bedrivas i form av ämnen med syftet att ge  vuxna kunskaper och färdigheter på en nivå som motsvarar den  som utbildningen i anpassade gymnasieskolan ska ge.
Rektorn ska för varje elev som genomför ett komvuxarbete utse  en lärare att vara ansvarig för komvuxarbetet.
Förordning (2023:655).
Sammanhållen utbildning för vissa nyanlända invandrare
24 §
Sammanhållen utbildning för sådana nyanlända som tar del  av insatser som avses i lagen (2017:584) om ansvar för  etableringsinsatser för vissa nyanlända invandrare, och som på  grund av kort utbildning inte bedöms kunna matchas mot arbete  under tiden för insatserna, ska utformas utifrån de nyanlända  elevernas utbildningsbehov. Vid utformningen av utbildningen  ska kommunen samverka med Arbetsförmedlingen och andra berörda  aktörer såsom regionen, andra kommuner och enskilda  utbildnings-anordnare.
Utbildningen ska innehålla
1. utbildning i svenska för invandrare,
2. orienteringskurser, och
3. kurser på grundläggande nivå eller ämnen på gymnasial nivå.
Även andra insatser som är gynnsamma för elevernas  kunskapsutveckling kan ingå i utbildningen.  Förordning (2023:655).
Kontinuerlig utbildning
25 §
Utbildningen ska bedrivas kontinuerligt under hela året.
Arbetsplatsförlagt lärande
26 §
Med arbetsplatsförlagt lärande avses i denna förordning lärande i en utbildning som genomförs på en eller flera arbetsplatser utanför skolan.
27 §
Huvudmannen ansvarar för att skaffa platser för  arbetsplatsförlagt lärande och för att lärandet uppfyller de  krav som ställs på utbildningen.
När det gäller sammanhållna yrkesutbildningar beslutar rektorn  vilka nivåer i ämnen eller delar av sådana nivåer som ska  genomföras som arbetsplatsförlagt lärande. När det gäller  övrig utbildning beslutar rektorn om utbildningen ska  genomföras som arbetsplatsförlagt lärande och i så fall vilka  nivåer i ämnen eller delar av sådana nivåer som ska förläggas  till arbetsplatser. Förordning (2023:655).
28 §
I en sammanhållen yrkesutbildning ska omfattningen av  arbetsplatsförlagt lärande för varje elev vara minst 
15 procent av den sammanhållna yrkesutbildningen.
Om det är lämpligt med hänsyn till en elevs behov och  förutsättningar och eleven begär det, får rektorn besluta att  det arbetsplatsförlagda lärandet ska omfatta mindre än 
15 procent av den sammanhållna yrkesutbildningen eller  undantas helt för den eleven. Förordning (2022:1093).
29 §
Om arbetsplatsförlagt lärande inte kan erbjudas på en  sammanhållen yrkesutbildning, får utbildningen anordnas bara  om
1. planerade platser för arbetsplatsförlagt lärande inte kan  tillhandahållas på grund av omständigheter som de samverkande  kommunerna inte kunnat råda över, eller
2. utbildningen av säkerhets- eller hälsoskäl inte kan  förläggas till en arbetsplats utanför skolan.
Det arbetsplatsförlagda lärandet ska i de fall som avses i  första stycket bytas ut mot motsvarande utbildning förlagd  till skolan. Innan huvudmannen beslutar om detta ska samråd  ske med representanter för det lokala arbetslivet.
Om utbildning har skolförlagts på grund av omständigheter som  anges i första stycket, ska huvudmannen vidta de åtgärder som  behövs för att utbildningen så snart som möjligt ska kunna  förläggas till en arbetsplats. Förordning (2022:1093).
30 §
För en elev som deltar i arbetsplatsförlagt lärande ska det utses en handledare på arbetsplatsen. Som handledare får bara den anlitas som har nödvändiga kunskaper och erfarenheter för uppdraget och som även i övrigt bedöms vara lämplig.
Förordning (2022:1093).
3 kap. Behörighet och urval
Inledande bestämmelse
1 §
I 20 kap. 11-11 b, 19-19 b, 20, 20 a och 31 §§ skollagen 
(2010:800) finns bestämmelser om rätt och behörighet att delta  i kommunal vuxenutbildning. I detta kapitel finns ytterligare  bestämmelser om behörighet och bestämmelser om urval.
Förordning (2020:461).
Behörighet
2 §
Behörig att tas emot till kommunal vuxenutbildning på  grundläggande och gymnasial nivå samt kommunal vuxenutbildning  som anpassad utbildning är också den som är yngre än det som  anges i 20 kap. 11 § eller 20 § första stycket respektive 
20 kap. 11 a § första stycket eller 20 a § första stycket  skollagen (2010:800), om det med hänsyn till den sökandes  personliga förhållanden finns särskilda skäl.
Förordning (2022:1623).
3 §
Behörig att tas emot till utbildning i ett modersmål inom  kommunal vuxenutbildning på gymnasial nivå och kommunal  vuxenutbildning som anpassad utbildning på gymnasial nivå är  endast den som har det aktuella språket som sitt modersmål.
Förordning (2023:655).
4 §
Behörig att tas emot till utbildning i ämnet svenska som  andraspråk inom kommunal vuxenutbildning på gymnasial nivå och  kommunal vuxenutbildning som anpassad utbildning på gymnasial  nivå är endast den som har ett annat språk än svenska som  modersmål. Förordning (2023:655).
5 §
En elev i gymnasieskolan är inte behörig att tas emot till  en kurs inom kommunal vuxenutbildning på grundläggande nivå om  eleven i gymnasieskolan studerar ett grundskoleämne som  motsvarar kursen. En elev i gymnasieskolan är inte heller  behörig att tas emot till en nivå i ett ämne inom kommunal  vuxenutbildning på gymnasial nivå om eleven studerar samma  nivå i ämnet i gymnasieskolan.
En elev i anpassade gymnasieskolan är inte behörig att tas  emot till en kurs inom kommunal vuxenutbildning på  grundläggande nivå om eleven studerar ett grundskoleämne som  motsvarar kursen. En elev i anpassade gymnasieskolan är inte  heller behörig att tas emot till en nivå i ett ämne inom  kommunal vuxenutbildning som anpassad utbildning på gymnasial  nivå om eleven studerar motsvarande nivå i ämnet i anpassade  gymnasieskolan. Förordning (2023:655)
6 §
Statens skolverk får meddela föreskrifter om särskilda  förkunskapskrav för ämnen och nivåer i ämnen inom kommunal  vuxenutbildning på gymnasial nivå. Förordning (2023:655).
Urval
7 §
Om samtliga behöriga sökande till kommunal vuxenutbildning  på gymnasial nivå inte kan antas till sådan utbildning, ska  ett urval göras. Av 20 kap. 2 § andra stycket skollagen 
(2010:800) framgår att de som har störst behov av utbildning  ska prioriteras.
Vid urvalet ska företräde, i den ordning som anges nedan, ges  till den sökande som har störst behov av utbildning på grund  av att den sökande
1. önskar fullfölja studier som den sökande har påbörjat  enligt en upprättad individuell studieplan,
2. inte har uppnått kraven för en gymnasieexamen eller  genomgått någon utbildning som motsvarar utbildning i  gymnasieskolan,
3. är eller riskerar att bli arbetslös,
4. behöver utbildningen för pågående yrkesverksamhet, eller
5. behöver utbildningen för planerat yrkesval.
Något urval ska inte göras i fråga om sådan kommunal  vuxenutbildning på gymnasial nivå som en sökande har rätt att  delta i enligt 20 kap. 19, 19 a eller 19 b § skollagen.
Förordning (2021:96).
8 §
Om samtliga behöriga sökande till kommunal vuxenutbildning  som anpassad utbildning på gymnasial nivå inte kan antas till  sådan utbildning, ska ett urval göras. Av 20 kap. 2 § andra  stycket skollagen (2010:800) framgår att de som har störst  behov av utbildning ska prioriteras.
Vid urvalet ska företräde, i den ordning som anges nedan, ges  till den sökande som har störst behov av utbildning på grund  av att den sökande
1. önskar fullfölja studier som den sökande har påbörjat  enligt en upprättad individuell studieplan,
2. inte har genomgått utbildning i form av ett nationellt  program i anpassade gymnasieskolan eller någon utbildning som  motsvarar ett sådant program,
3. är eller riskerar att bli arbetslös,
4. behöver utbildningen för pågående yrkesverksamhet, eller
5. behöver utbildningen för planerat yrkesval.
Förordning (2022:1623).
4 kap. Betyg, gymnasieexamen och prövning
Beslut om betyg
1 §
I 2-5 a §§ finns kompletterande bestämmelser till 3 kap. 
16 § skollagen (2010:800) om vem som ska besluta om betyg.
Förordning (2022:1093).
2 §
Om fler än en lärare bedriver undervisningen vid den tidpunkt när betyg ska sättas och bara någon eller några av dessa är legitimerade, ska betyget beslutas av den eller de legitimerade lärarna.
3 §
Om ett betyg är beroende av två eller flera legitimerade lärares bedömning och dessa inte kan enas, ska betyget beslutas av den eller de av dessa lärare som har behörighet att undervisa i det ämne som betyget avser.
Om ett betyg är beroende av en bedömning av två eller flera legitimerade lärare som är behöriga att undervisa i det ämne som betyget avser och dessa lärare inte kan enas, ska betyget beslutas av rektorn.
Om ett betyg är beroende av en bedömning av två eller flera legitimerade lärare som inte är behöriga att undervisa i det ämne som betyget avser och dessa inte kan enas, ska betyget beslutas av rektorn. Förordning (2014:855).
4 §
Bestämmelserna i 3 kap. 16 § andra stycket skollagen 
(2010:800) samt 2 och 3 §§ gäller inte för lärare som saknar  legitimation och är anställda utan tidsbegränsning för att  bedriva undervisning
1. i modersmål,
2. i ett yrkesinriktat ämne (yrkesämne) i kommunal  vuxenutbildning på gymnasial nivå eller kommunal  vuxenutbildning som anpassad utbildning på gymnasial nivå,  eller
3. på en orienteringskurs eller en individuell kurs i kommunal  vuxenutbildning.
Första stycket gäller bara i de fall läraren bedriver sådan  undervisning som avses i samma stycke 1, 2 eller 3.
Förordning (2022:1623).
5 §
Om fler än en lärare bedriver sådan undervisning som avses i 4 § vid den tidpunkt när betyg ska sättas och dessa inte kan enas, ska betyget beslutas av rektorn.
5 a §
Betyg i ett ämne på en nivå som helt eller delvis  genomförs som arbetsplatsförlagt lärande ska beslutas av  läraren i ämnet efter inhämtande av synpunkter från  handledaren. Förordning (2023:655).
Betyg
6 §
Betyg ska sättas på varje avslutad delkurs inom kommunal  vuxen-utbildning på grundläggande nivå och kommunal  vuxenutbildning som anpassad utbildning på grundläggande nivå  som inte motsvarar utbildning inom ämnesområden i anpassad  grundskola.
För en elev som har fått betyg på samtliga delkurser av en  kurs ska ett sammanfattande betyg sättas på kursen i dess  helhet. Förordning (2023:655).
6 a §
Betyg ska sättas på varje avslutad delnivå inom kommunal  vuxenutbildning på gymnasial nivå och kommunal vuxenutbildning  som anpassad utbildning på gymnasial nivå.
För en elev som har fått betyg på samtliga delnivåer av en  nivå i ett ämne ska ett sammanfattande betyg sättas på nivån i  dess helhet. Förordning (2023:655).
7 §
Betyg ska inte sättas på orienteringskurser och individuella kurser.
8 §
Som betyg på komvuxarbetet inom kommunal vuxenutbildning  på gymnasial nivå ska någon av beteckningarna E eller F  användas. Om en elev har nått målen för komvuxarbetet, ska  betyget E användas. I annat fall ska betyget F användas.
Betyg på komvuxarbetet inom kommunal vuxenutbildning på  gymnasial nivå ska beslutas av läraren efter att en  medbedömare, som har erfarenhet av det kunskaps- eller  yrkesområde som komvuxarbetet avser, har yttrat sig.
När komvuxarbetet inom kommunal vuxenutbildning på gymnasial  nivå helt eller delvis har genomförts som arbetsplatsförlagt  lärande ska handledaren vara medbedömare.
Statens skolverk får meddela föreskrifter om mål för  komvuxarbetet inom kommunal vuxenutbildning på gymnasial nivå.
Förordning (2021:96).
8 a §
Som betyg på komvuxarbetet inom kommunal vuxenutbildning  som anpassad utbildning på gymnasial nivå ska beteckningen E  användas om eleven har nått målen för komvuxarbetet.
Statens skolverk får meddela föreskrifter om mål för  komvuxarbetet inom kommunal vuxenutbildning som anpassad  utbildning på gymnasial nivå. Förordning (2022:1623).
9 §
I 20 kap. 37 § skollagen (2010:800) anges att läraren vid  betygssättningen i ett ämne inom kommunal vuxenutbildning på  gymnasial nivå eller kommunal vuxenutbildning som anpassad  utbildning på gymnasial nivå ska göra en sammantagen bedömning  av elevens kunskaper i förhållande till de betygskriterier som  gäller för ämnet och sätta det betyg som bäst motsvarar  elevens kunskaper. I paragrafen anges också att samtliga  kriterier för betyget E ska vara uppfyllda för att eleven ska  kunna få ett godkänt betyg.
Inom kommunal vuxenutbildning på gymnasial nivå och kommunal  vuxenutbildning som anpassad utbildning på gymnasial nivå ska  det finnas betygskriterier för betygen A-E.
Kriterierna för betygen A, C och E ska beskriva typiska  kunskaper för respektive betyg. Kriterierna för betyget B  innebär att elevens kunskaper sammantaget bedöms vara mellan A  och C. Kriterierna för betyget D innebär att elevens kunskaper  sammantaget bedöms vara mellan C och E. Förordning (2023:655).
9 a §
I 20 kap. 37 § skollagen (2010:800) anges att läraren  vid betygssättningen på en kurs inom kommunal vuxenutbildning  på grundläggande nivå, kommunal vuxenutbildning som anpassad  utbildning på grundläggande nivå eller kommunal  vuxenutbildning i svenska för invandrare ska göra en bedömning  av elevens kunskaper i förhållande till de betygskriterier som  gäller för kursen. I paragrafen anges också att samtliga  kriterier för betyget Godkänt ska vara uppfyllda för att  eleven ska få detta betyg.
Inom kommunal vuxenutbildning på grundläggande nivå, kommunal  vuxenutbildning som anpassad utbildning på grundläggande nivå  och kommunal vuxenutbildning i svenska för invandrare ska det  finnas betygskriterier för betyget Godkänt.  Förordning (2022:1623).
Nationella prov
10 §
Nationella prov ska användas inom kommunal  vuxenutbildning på gymnasial nivå i de ämnen på de nivåer som  anges i 10 a § och inom kommunal vuxenutbildning i svenska för  invandrare i de kurser som anges i samma paragraf. Syftet med  proven är att stödja betygssättningen.
När nationella prov används ska eleverna delta i alla delar av  proven. Rektorn får besluta att en elev inte behöver delta i  ett nationellt prov eller i någon eller några delar av ett  sådant prov, om det finns särskilda skäl. Förordning (2023:655).
10 a §
Nationella prov ska användas inom kommunal  vuxenutbildning på gymnasial nivå på
1. nivå 1 och 2 i ämnet engelska,
2. nivå 1 och 2 i ämnet matematik,
3. nivå 1 och 2 i ämnet matematik - fortsättning, och
4. nivå 1 och 3 i ämnena svenska eller svenska som andraspråk.
Proven ska vara uppdelade i delprov som genomförs på vissa  dagar eller under vissa perioder.
Nationella prov ska användas inom kommunal vuxenutbildning i  svenska för invandrare i slutet av kurserna B, C och D.
Förordning (2023:655).
10 b §
Eleven ska skriva uppsatserna i de nationella proven i  engelska och svenska eller svenska som andraspråk inom  kommunal vuxenutbildning på gymnasial nivå på dator eller  annan digital enhet.
Rektorn får besluta att eleven inte behöver skriva  uppsatserna i proven på dator eller annan digital enhet, om  det finns särskilda skäl. Förordning (2017:1109).
10 c §
Vid bedömningen av ett nationellt prov som genomförts  på dator eller annan digital enhet ska elevens namn och övriga  uppgifter om eleven vara avidentifierade för den bedömande  läraren. I de fall där syftet med avidentifieringen inte kan  uppfyllas utan betydande organisatoriska eller ekonomiska  svårigheter för huvudmannen får det dock göras undantag från  kravet på avidentifiering.
Statens skolverk får meddela föreskrifter om avidentifiering  av nationella prov. Skolverket får även i övrigt meddela de  föreskrifter som behövs om nationella prov och om skyldighet  att delta i nationella prov. Förordning (2019:689).
Betygskatalog
11 §
Beslut om betyg ska dokumenteras i en betygskatalog.  Detsamma gäller uppgifterna i sådana intyg som avses i 20 kap.  skollagen (2010:800) samt i denna förordning. Med beslut om  betyg avses beslut att
1. sätta betyg efter varje avslutad kurs, delkurs, nivå i ett  ämne, delnivå och på komvuxarbetet eller efter prövning, och
2. inte sätta betyg enligt 20 kap. 39 § skollagen.
Beslutet att inte sätta betyg markeras i betygskatalogen med  ett horisontellt streck.
Även om ett betyg på en lägre nivå i ett ämne har ersatts av  ett betyg på en högre nivå enligt 20 kap. 35 a § skollagen ska  informationen om betyget på den lägre nivån finnas kvar i  betygskatalogen. Det ska också dokumenteras att betyget har  ersatts av ett betyg på en högre nivå.
Beslut om betyg och intyg ska genast kunna sammanställas för  varje enskild elev. Rektorn ansvarar för att betygskatalogen  förs. Förordning (2023:655).
12 §
Den som har slutfört kurser eller nivåer i ämnen inom  kommunal vuxenutbildning ska kunna få ett utdrag ur  betygskatalogen som visar vilka kurser, delkurser, nivåer i  ämnen eller delnivåer som personen har slutfört inom  utbildningen och vilka betyg som personen har fått på de olika  kurserna och nivåerna. Om ett betyg på en lägre nivå i ett  ämne har ersatts av ett betyg på en högre nivå enligt 20 kap. 
35 a § skollagen (2010:800) ska detta framgå av utdraget. Den  som vill ha ett utdrag får själv bestämma vilka kurser,  delkurser, nivåer eller delnivåer som ska ingå i utdraget.
Det som anges i första stycket om kurser och nivåer i ämnen  gäller också för komvuxarbetet. Förordning (2023:655)
12 a §
Om ett utdrag ur betygskatalogen begärs av en person  som har genomgått en sammanhållen yrkesutbildning inom  kommunal vuxenutbildning, ska det finnas en bilaga till  utdraget. Av bilagan ska det framgå vilket eller vilka  yrkesområden som den sammanhållna yrkesutbildningen är avsedd  för. Om personen kan visa att den i ett annat sammanhang har  slutfört en nivå i ett ämne och nivån motsvarar en nivå som  ingår i yrkesutbildningen, ska bilagan även innehålla  uppgifter om en sådan nivå. Förordning (2023:655).
12 b §
Om den som har genomgått kurs D i kommunal  vuxenutbildning i svenska för invandrare vill ha ett utdrag ur  betygskatalogen ska utdraget innehålla uppgift om att betyget  från kurs D motsvarar nivå 2 i den nationella referensramen  för kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande. Förordning (2023:272).
Slutbetyg
13 §
Den som har fått betyget Godkänt i svenska eller svenska  som andraspråk, engelska, matematik och samhällskunskap eller  grundläggande kurs i samhällsorienterade ämnen 
(fortsättningskurs) i kommunal vuxenutbildning på  grundläggande nivå eller kommunal vuxenutbildning som anpassad  utbildning på grundläggande nivå ska få slutbetyg från sådan  utbildning.
I slutbetyg från kommunal vuxenutbildning får betyg tas in  från sådan utbildning och motsvarande utbildning enligt 5  eller 6 kap. Förordning (2023:272).
13 a §
Den som har fler betyg från kommunal vuxenutbildning på  grundläggande nivå eller kommunal vuxenutbildning som anpassad  utbildning på grundläggande nivå än som avses i 13 § får själv  bestämma vilka övriga betyg som ska ingå i slutbetyget. I  slutbetyget får dock inte betyg på en delkurs ingå, om eleven  har fått ett sammanfattande betyg på kursen i sin helhet. För  den som har flera betyg från samma kurs eller betyg från  jämförbara, alternativa eller överlappande kurser ska det  högre betyget tas in i slutbetyget.
Statens skolverk får meddela föreskrifter om vilka kurser som  är jämförbara eller alternativa eller som överlappar varandra.  Förordning (2023:272).
13 b §
Slutbetyg från kommunal vuxenutbildning på  grundläggande nivå ska innehålla uppgift om att slutbetyget  motsvarar nivå 2 i den nationella referensramen för  kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande. Slutbetyg från kommunal vuxenutbildning som anpassad  utbildning på grundläggande nivå ska innehålla uppgift om att  slutbetyget motsvarar nivå 1 i referensramen.  Förordning (2023:272).
Gymnasieexamen
Yrkesexamen
14 §
Gymnasieexamen i form av yrkesexamen inom kommunal  vuxenutbildning på gymnasial nivå ska utfärdas för den som har  betyg på utbildning som omfattar 2 400 gymnasiepoäng, varav  godkända betyg i 2 250 gymnasiepoäng som innefattar betyg på
1. nivå 1 i ämnena svenska eller svenska som andraspråk,
2. nivå 1 i ämnet engelska,
3. nivå 1 a i ämnet matematik, och
4. ett komvuxarbete från kommunal vuxenutbildning på gymnasial  nivå eller ett gymnasiearbete.
En sådan gymnasieexamen ska även innefatta
1. betyg i ämnena historia, samhällskunskap, religionskunskap  och naturkunskap med sammanlagt 50 gymnasiepoäng i varje ämne,  och
2. betyg om sammanlagt högst 1 800 gymnasiepoäng som till  övervägande del är satta i ämnen på nivåer som får ingå i
a) ett och samma nationella yrkesprogram i gymnasieskolan,  eller
b) en och samma riksrekryterande utbildning med eget  examensmål enligt 5 kap. 13 § andra stycket  gymnasieförordningen (2010:2039). Förordning (2023:655).
Högskoleförberedande examen
15 §
En gymnasieexamen i form av en högskoleförberedande  examen inom kommunal vuxenutbildning på gymnasial nivå ska  vara inriktad mot ett studieområde. Det ska finnas två olika  studieområden som benämns samhällsvetenskap och humaniora samt  naturvetenskap och teknik. Förordning (2021:96).
15 a §
En gymnasieexamen i form av en högskoleförberedande  examen inom studieområdet samhällsvetenskap och humaniora ska  utfärdas för den som har betyg på utbildning som omfattar 
2 400 gymnasiepoäng, varav godkända betyg i 2 250  gymnasiepoäng som innefattar betyg på
1. nivå 3 i ämnena svenska eller svenska som andraspråk,
2. nivå 2 i ämnet engelska,
3. nivå 1 b eller 1 c i ämnet matematik, och
4. ett komvuxarbete från kommunal vuxenutbildning på gymnasial  nivå eller ett gymnasiearbete.
En sådan gymnasieexamen ska även innefatta betyg i ämnena
1. historia om 100 gymnasiepoäng,
2. samhällskunskap om 100 gymnasiepoäng,
3. religionskunskap om 50 gymnasiepoäng, och
4. naturkunskap om 100 gymnasiepoäng eller två av ämnena  biologi, fysik och kemi.
Övriga betyg som ingår i en sådan gymnasieexamen ska till  övervägande del vara satta i ämnen på nivåer som får ingå i  samhällsvetenskapsprogrammet, ekonomiprogrammet, humanistiska  programmet eller estetiska programmet inom gymnasieskolan.
Förordning (2023:655).
15 b §
En gymnasieexamen i form av en högskoleförberedande  examen inom studieområdet naturvetenskap och teknik ska  utfärdas för den som har betyg på utbildning som omfattar 
2 400 gymnasiepoäng, varav godkända betyg i 2 250  gymnasiepoäng som innefattar betyg på
1. nivå 3 i ämnena svenska eller svenska som andraspråk,
2. nivå 2 i ämnet engelska,
3. nivå 1 b eller 1 c i ämnet matematik, och
4. ett komvuxarbete från kommunal vuxenutbildning på gymnasial  nivå eller ett gymnasiearbete.
En sådan gymnasieexamen ska även innefatta betyg i ämnena
1. historia om 50 gymnasiepoäng,
2. samhällskunskap om 100 gymnasiepoäng,
3. religionskunskap om 50 gymnasiepoäng,
4. naturkunskap om 100 gymnasiepoäng eller två av ämnena  biologi, fysik och kemi, och
5. matematik och matematik - fortsättning om sammanlagt 
200 gymnasiepoäng eller matematik - fortsättning om 200  gymnasiepoäng.
Övriga betyg som ingår i en sådan gymnasieexamen ska till  övervägande del vara satta i ämnen på nivåer som får ingå i  naturvetenskapsprogrammet eller teknikprogrammet inom  gymnasieskolan. Förordning (2023:655).
Gemensamma bestämmelser
16 §
Om eleven tidigare har fått godkänt betyg på en inledande  nivå i ämnet matematik, får rektorn besluta att detta betyg  ska ersätta ett sådant betyg som avses i 14 § första stycket 
3, 15 a § första stycket 3 eller 15 b § första stycket 3.
Om eleven tidigare har fått godkänt betyg i ämnet historia som  omfattar nivå 1 b om 100 gymnasiepoäng, får rektorn besluta  att detta betyg ska omvandlas till ett betyg i ämnet som  omfattar nivå 1 a 1 och nivå 1 a 2 om sammanlagt 100  gymnasiepoäng. På samma sätt får ett godkänt betyg i  samhällskunskap eller naturkunskap som omfattar nivå 1 b om 
100 gymnasiepoäng omvandlas till ett betyg i samma ämne som  omfattar nivå 1 a 1 och nivå 1 a 2 om sammanlagt 100  gymnasiepoäng.
Ett omvandlat betyg ska ha samma beteckning på betygsskalan  som det ursprungliga betyget. Förordning (2023:655).
17 §
Nivåer i teckenspråk som utgör gymnasiegemensamt ämne i  gymnasieskolan får för döva eller hörselskadade elever ersätta  en eller flera sådana nivåer som avses i 14, 15 a och 15 b §§.  Nivåer i ämnet svenska får dock inte ersättas.
Nivåer i ämnena svenska för döva respektive engelska för döva  får för döva elever ersätta de nivåer i ämnena svenska eller  svenska som andraspråk respektive engelska som avses i 14, 
15 a eller 15 b §.
Dessa beslut fattas av rektorn. Förordning (2023:655).
18 §
I en gymnasieexamen inom kommunal vuxenutbildning på  gymnasial nivå ska betyg från sådan utbildning eller  motsvarande utbildning enligt 5 eller 6 kap. ingå. Utöver det  får betyg från gymnasieskolan eller motsvarande ingå. Ett  betyg i ämnet idrott och hälsa får bara ingå i examen till den  del det överstiger 100 gymnasiepoäng.
I en gymnasieexamen får inte betyg på en delnivå ingå.
Förordning (2023:655).
19 §
För den som tidigare har fått en gymnasieexamen får en sådan yrkesexamen som avses i detta kapitel med samma innehåll som den tidigare examen inte utfärdas.
För den som tidigare har fått en gymnasieexamen får en sådan högskoleförberedande examen som avses i detta kapitel inte utfärdas.
Examensbevis
20 §
Examensbevis ska utfärdas för den som har uppfyllt kraven  för en examen enligt detta kapitel. Av examensbeviset ska det  framgå
1. om beviset avser en yrkesexamen eller högskoleförberedande  examen,
2. vilket program inom gymnasieskolan som utbildningen  huvudsakligen motsvarar eller vilket studieområde inom  kommunal vuxenutbildning som utbildningen är inriktad mot,
3. om personen har fått grundläggande behörighet till  högskoleutbildning som påbörjas på grundnivå och beviset avser  en yrkesexamen,
4. att ett godkänt gymnasiearbete eller ett godkänt  komvuxarbete från kommunal vuxenutbildning på gymnasial nivå  har genomförts och vad det har innehållit, och
5. att examen motsvarar nivå 4 i den nationella referensramen  för kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande.
Av examensbeviset ska det också framgå vilka ämnen som beviset  avser. För varje ämne ska det framgå
1. alla betyg som personen har fått utom de som har ersatts av  ett annat betyg,
2. vilka nivåer i ämnet betyget omfattar,
3. hur många gymnasiepoäng betyget omfattar,
4. vilka nivåer som ingår i examen och i förekommande fall  vilka som inte ingår i examen,
5. vilka nivåer som personen har läst eller prövat inom  kommunal vuxenutbildning, och
6. i förekommande fall på vilka nivåer som personen har  genomfört prövning i gymnasieskolan när personen inte var elev  där. Förordning (2023:655).
Komvuxbevis
20 a §
Komvuxbevis ska utfärdas för den som har avslutat  kommunal vuxenutbildning som anpassad utbildning på gymnasial  nivå. Beviset ska innehålla uppgifter om utbildning inom  kommunal vuxenutbildning som anpassad utbildning på gymnasial  nivå. Beviset kan även innehålla uppgifter om utbildning inom  anpassade gymnasieskolan. Av komvuxbeviset ska det framgå
1. om utbildningen huvudsakligen motsvarar ett fullständigt  program i anpassade gymnasieskolan och vilket program som  utbildningen i så fall huvudsakligen motsvarar,
2. om personen har genomfört ett komvuxarbete eller ett  gymnasiearbete i anpassad gymnasieskola med betyget E, vad  arbetet i så fall har innehållit och, om personen begär det,  hur han eller hon har genomfört arbetsuppgifterna inom ramen  för arbetet, och
3. att beviset motsvarar nivå 2 i den nationella referensramen  för kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande.
Av komvuxbeviset ska det också framgå vilka ämnen som beviset  avser. För varje ämne ska det framgå
1. alla betyg som personen har fått utom de som har ersatts av  ett annat betyg,
2. vilka nivåer i ämnet betyget omfattar, och
3. hur många gymnasiepoäng i anpassad gymnasieskola som  betyget omfattar.
Om en elev inte har uppnått betyget E i ett ämne ska det  enligt 20 kap. 36 § skollagen (2010:800) utfärdas ett intyg om  att eleven har deltagit i utbildning i ämnet. Om det saknas  underlag för bedömning av en elevs kunskaper på grund av  bristande deltagande ska det enligt 20 kap. 39 § samma lag  inte sättas något betyg. Om betyg, med stöd av någon av  bestämmelserna, inte har satts på en nivå i ett ämne och denna  nivå inte heller omfattas av ett godkänt betyg på en högre  nivå ska det i ett komvuxbevis också anges
1. efter vilka nivåer betyg inte har satts, och
2. hur många gymnasiepoäng i anpassad gymnasieskola som  beslutet att inte sätta betyg gäller. Förordning (2024:1043).
20 b §
Av ett komvuxbevis som utfärdas för en person som har  genomfört arbetsplatsförlagt lärande ska omfattningen av  lärandet framgå av komvuxbeviset. Vidare ska det framgå vilken  eller vilka arbetsplatser som lärandet har genomförts på och  vilka arbetsuppgifter som personen har utfört där. Om personen  begär det, ska beviset även innehålla en bedömning av hur han  eller hon har genomfört arbetsuppgifterna inom ramen för det  arbetsplatsförlagda lärandet. Förordning (2023:655).
Flera betyg
21 §
För den som har flera betyg på samma nivå i ett ämne ska  det högsta av dessa betyg tas med i examensbeviset eller  komvuxbeviset. Detsamma gäller för den som har flera betyg på  jämförbara, alternativa eller överlappande nivåer i samma ämne  eller i olika ämnen.
Statens skolverk får meddela föreskrifter om vilka nivåer i  vilka ämnen som är jämförbara eller alternativa eller som  överlappar varandra. Förordning (2023:655).
Utfärdande av betygsdokument
22 §
Betygsdokument och utdrag ur betygskatalogen ska utfärdas  av rektorn.
En anteckning ska göras i betygskatalogen om att slutbetyg,  examensbevis eller komvuxbevis har utfärdats och om betygets  eller bevisets innehåll. Förordning (2021:96).
23 §
Om betyg inte har kunnat sättas enligt 20 kap. 39 §  skollagen (2010:800) ska detta markeras med ett horisontellt  streck i dokumenten enligt detta kapitel.  Förordning (2020:461).
Prövning och validering
24 §
Bestämmelserna om betygssättning samt utfärdande av  betyg, examensbevis och komvuxbevis i detta kapitel gäller i  tillämpliga delar även vid prövning.
I 20 kap. 42-44 §§ skollagen (2010:800) och  valideringsförordningen (2022:1549) finns bestämmelser om  validering. I 20 kap. 43 § skollagen anges att betyg efter en  validering ska sättas genom prövning.
Statens skolverk får meddela ytterligare föreskrifter om  prövning och validering. Förordning (2022:1554).
Intyg
25 §
Den som har genomgått en orienteringskurs eller en  individuell kurs ska få ett intyg. I 20 kap. 44 § skollagen 
(2010:800) anges att den som har genomgått en validering och  vill få resultatet dokumenterat på annat sätt än genom betyg  ska få ett intyg. Förordning (2022:1106).
Utformning av dokument
26 §
Statens skolverk får meddela ytterligare föreskrifter om utformningen av de dokument som har nämnts i detta kapitel.
När det gäller föreskrifter som rör examensbevis ska Skolverket samråda med Universitets- och högskolerådet samt Myndigheten för yrkeshögskolan. Förordning (2012:746).
5 kap. Utbildning för intagna i kriminalvårdsanstalt
Inledande bestämmelse
1 §
I 24 kap. 10 § skollagen (2010:800) finns bestämmelser om  att Kriminalvården ansvarar för utbildning som motsvarar  kommunal vuxenutbildning för intagna i kriminalvårdsanstalt.
Förordning (2020:461).
Ledning och personal
2 §
Det pedagogiska arbetet med utbildning enligt detta kapitel ska ledas och samordnas av en rektor. Rektorn ska hålla sig förtrogen med det dagliga arbetet i verksamheten.
Rektorn ska särskilt verka för att utbildningen utvecklas.
Rektorn ska benämnas på detta sätt. Benämningen ska förbehållas den som har en anställning som rektor. Som rektor får bara den anställas som genom utbildning och erfarenhet har pedagogisk insikt.
En ställföreträdare får utses för en rektor.
3 §
Rektorn får uppdra åt en anställd eller en uppdragstagare i verksamheten som har tillräcklig kompetens och erfarenhet att fullgöra enskilda ledningsuppgifter.
4 §
Kriminalvården ska se till att rektorerna går en sådan särskild befattningsutbildning som regleras i förordningen
(2011:183) om befattningsutbildning för rektorer och annan personal med motsvarande ledningsfunktion i skola, förskola och fritidshem samt fortbildning för rektorer eller en utbildning som kan jämställas med denna. Utbildningen ska påbörjas snarast möjligt efter det att rektorn har tillträtt sin anställning och vara genomförd inom fyra år efter tillträdesdagen.
Kriminalvårdens skyldighet enligt första stycket gäller inte i fråga om rektorer som
- tidigare har gått befattningsutbildningen eller en äldre statlig rektorsutbildning,
- genom annan utbildning eller yrkeserfarenhet har förvärvat kunskaper som av ett universitet eller en högskola som anordnar befattningsutbildning har jämställts med sådan utbildning, eller
- den 15 mars 2010 har varit verksamma som rektorer.
5 §
Kriminalvården ska för undervisningen använda lärare som har en utbildning som är avsedd för den undervisning som läraren ska bedriva. Undantag får göras endast om personer med sådan utbildning inte finns att tillgå eller om det med hänsyn till eleverna finns något annat särskilt skäl.
Utbildningen
6 §
Rektorn ansvarar för att en individuell studieplan  upprättas enligt 2 kap. 16 § andra och tredje styckena för  varje elev som deltar i utbildning enligt detta kapitel.
Förordning (2016:458).
7 §
Inom utbildning enligt detta kapitel som motsvarar  kommunal vuxenutbildning på grundläggande nivå eller kommunal  vuxenutbildning som anpassad utbildning på grundläggande nivå  ska det finnas nationella kurser och orienteringskurser. Inom  utbildning som motsvarar kommunal vuxenutbildning på gymnasial  nivå ska det finnas ämnen, orienteringskurser, individuella  kurser och sådant komvuxarbete som avses i 2 kap. 3 § andra  stycket. Inom utbildning som motsvarar kommunal  vuxenutbildning som anpassad utbildning på gymnasial nivå ska  det finnas ämnen, orienteringskurser, individuella kurser och  sådant komvuxarbete som avses i 2 kap. 3 § fjärde stycket.  Inom utbildning som motsvarar kommunal vuxenutbildning i  svenska för invandrare ska det finnas nationella kurser.
I utbildning som motsvarar kommunal vuxenutbildning på  gymnasial nivå och anpassad utbildning på gymnasial nivå kan  ämnen eller nivåer i ämnen som är relevanta för ett  yrkesområde kombineras till en sammanhållen yrkesutbildning.  En del av utbildningen i en sammanhållen yrkesutbildning ska  genomföras som arbetsplatsförlagt lärande, förutsatt att  Kriminalvården i det enskilda fallet kan medge det.
Föreskrifterna i 2 kap. 1, 2, 4 och 6-10 b §§, 16 § andra och  tredje styckena samt 17-23, 26, 27 och 30 §§ om kommunal  vuxenutbildning ska också tillämpas på motsvarande utbildning  enligt detta kapitel. Detta gäller även sådana föreskrifter  som Statens skolverk har meddelat med stöd av 2 kap. 17 §.  Föreskrifterna i 2 kap. 28 § ska också tillämpas på  motsvarande utbildning enligt detta kapitel om Kriminalvården  i det enskilda fallet har medgett att utbildning genomförs som  arbetsplatsförlagt lärande. Förordning (2023:655).
8 §
För utbildningen ska de kursplaner eller ämnesplaner  tillämpas som är meddelade av regeringen eller av Statens  skolverk för motsvarande utbildning inom skolväsendet.
För elever med intellektuell funktionsnedsättning får  nödvändiga avvikelser göras från kursplanen för kommunal  vuxenutbildning i svenska för invandrare. Nödvändiga  anpassningar av kursplanen får även göras för döva eller  hörselskadade elever. Förordning (2022:1623).
Behörighet till utbildning som motsvarar kommunal  vuxenutbildning på grundläggande och gymnasial nivå
9 §
En sökande är behörig att delta i utbildning som motsvarar kommunal vuxenutbildning på grundläggande nivå från och med det år han eller hon fyller 18 år, om han eller hon saknar sådana kunskaper som normalt uppnås i grundskolan och har förutsättningar att tillgodogöra sig utbildningen.
I övrigt ska föreskrifterna om behörighet i 3 kap. 3 §
tillämpas för utbildning som motsvarar kommunal vuxenutbildning på grundläggande nivå.
10 §
En sökande är behörig att delta i utbildning som motsvarar kommunal vuxenutbildning på gymnasial nivå från och med det år han eller hon fyller 18 år, om han eller hon
1. saknar sådana kunskaper som utbildningen syftar till att ge,
2. har förutsättningar att tillgodogöra sig utbildningen, och
3. uppfyller de särskilda förkunskapskrav som gäller för motsvarande utbildning inom skolväsendet enligt föreskrifter som har meddelats med stöd av 3 kap. 6 §.
Behörig är också den som är yngre än vad som anges i första stycket, men har slutfört utbildning på ett nationellt program i gymnasieskolan eller likvärdig utbildning och uppfyller övriga behörighetsvillkor.
I övrigt ska föreskrifterna om behörighet i 3 kap. 3 och 4 §§
tillämpas för utbildning som motsvarar kommunal vuxenutbildning på gymnasial nivå. Förordning (2013:700).
Behörighet till utbildning som motsvarar kommunal  vuxenutbildning i svenska för invandrare
10 a §
En sökande är behörig att delta i utbildning som  motsvarar kommunal vuxenutbildning i svenska för invandrare  från och med det år han eller hon fyller 16 år, om han eller  hon saknar sådana grundläggande kunskaper i svenska språket  som utbildningen syftar till att ge.
Den som har sådana kunskaper i det danska eller norska  språket att utbildning i svenska för invandrare inte kan  anses nödvändig, är dock inte behörig att delta i  utbildningen. Förordning (2016:458).
Behörighet till utbildning som motsvarar kommunal   vuxenutbildning som anpassad utbildning
11 §
En sökande med intellektuell funktionsnedsättning är  behörig att delta i utbildning som motsvarar kommunal  vuxenutbildning som anpassad utbildning på grundläggande nivå  från och med det år han eller hon fyller 18 år, om han eller  hon
1. saknar sådana kunskaper som utbildningen i anpassade  grundskolan syftar till att ge, och
2. har förutsättningar att tillgodogöra sig utbildningen.
I övrigt ska föreskrifterna om behörighet i 3 kap. 3 §  tillämpas för utbildning som motsvarar kommunal  vuxenutbildning som anpassad utbildning på grundläggande nivå.
Förordning (2022:1623).
12 §
En sökande med intellektuell funktionsnedsättning är  behörig att delta i utbildning som motsvarar kommunal  vuxenutbildning som anpassad utbildning på gymnasial nivå från  och med det år han eller hon fyller 18 år, om han eller hon
1. saknar sådana kunskaper som utbildningen syftar till att  ge,
2. har förutsättningar att tillgodogöra sig utbildningen, och
3. uppfyller de särskilda förkunskapskrav som gäller för  motsvarande utbildning inom skolväsendet enligt föreskrifter  som har meddelats med stöd av 3 kap. 6 §.
Behörig är också den som är yngre än vad som anges i första  stycket, men har slutfört utbildning i anpassade  gymnasieskolan eller likvärdig utbildning och uppfyller övriga  behörighetsvillkor.
I övrigt ska föreskrifterna om behörighet i 3 kap. 3 och 4 §§  tillämpas för utbildning som motsvarar kommunal  vuxenutbildning som anpassad utbildning på gymnasial nivå.
Förordning (2022:1623).
13 §
Har upphävts genom förordning (2016:458).
Betyg
14 §
Betyg ska beslutas av den eller de lärare som bedriver undervisningen vid den tidpunkt när betyg ska sättas. Om ett betyg är beroende av två eller flera lärares bedömning och dessa inte kan enas, ska betyget beslutas av rektorn.
15 §
Föreskrifterna i 3 kap. 14, 15 och 17-21 §§ och 20 kap. 
35-45 §§ skollagen (2010:800) samt i 4 kap. 6-26 §§ när det  gäller kommunal vuxenutbildning ska tillämpas för motsvarande  utbildning enligt detta kapitel. Detta gäller även sådana  föreskrifter som Statens skolverk har meddelat med stöd av 
4 kap. 8, 8 a, 10 c, 13, 21 och 24-26 §§.  Förordning (2023:655).
Bemyndiganden
16 §
Kriminalvården får meddela föreskrifter om urval och de föreskrifter som i övrigt behövs för verkställigheten av bestämmelserna i detta kapitel.
6 kap. Betygsrätt för vuxenutbildning
Inledande bestämmelser
1 §
Tillstånd att sätta betyg, anordna prövning samt utfärda  betyg och intyg enligt bestämmelser som gäller för  skolväsendet får enligt föreskrifterna i detta kapitel ges  till
1. en enskild utbildningsanordnare för utbildning motsvarande  kommunal vuxenutbildning som på uppdrag av juridiska personer  anordnas för uppdragsgivarnas räkning och för de personer som  uppdragsgivarna utser, och
2. en folkhögskola för utbildning motsvarande kommunal  vuxenutbildning i svenska för invandrare.
Tillstånd enligt första stycket får inte avse slutbetyg.
Förordning (2020:461).
2 §
Med enskild utbildningsanordnare avses i detta kapitel en  enskild fysisk eller juridisk person som anordnar utbildning.
Det som sägs om en enskild utbildningsanordnare gäller även en  folkhögskola som bedrivs av en kommun eller en region.
Förordning (2019:1087).
Allmänna bestämmelser
Ledning och personal
3 §
Det pedagogiska arbetet med utbildning enligt detta kapitel ska ledas och samordnas av en rektor. Rektorn ska hålla sig förtrogen med det dagliga arbetet i verksamheten.
Rektorn ska särskilt verka för att utbildningen utvecklas.
Rektorn ska benämnas på detta sätt. Benämningen ska förbehållas den som har en anställning som rektor. Som rektor får bara den anställas som genom utbildning och erfarenhet har pedagogisk insikt.
En ställföreträdare får utses för en rektor.
4 §
Rektorn får uppdra åt en anställd eller en uppdragstagare i verksamheten som har tillräcklig kompetens och erfarenhet att fullgöra enskilda ledningsuppgifter.
5 §
Utbildningsanordnaren ska se till att rektorerna går en sådan särskild befattningsutbildning som regleras i förordningen (2011:183) om befattningsutbildning för rektorer och annan personal med motsvarande ledningsfunktion i skola, förskola och fritidshem samt fortbildning för rektorer eller en utbildning som kan jämställas med denna. Utbildningen ska påbörjas snarast möjligt efter det att rektorn har tillträtt sin anställning och vara genomförd inom fyra år efter tillträdesdagen.
Skyldigheten för en utbildningsanordnare enligt första stycket gäller inte i fråga om rektorer som
- tidigare har gått befattningsutbildningen eller en äldre statlig rektorsutbildning,
- genom annan utbildning eller yrkeserfarenhet har förvärvat kunskaper som av ett universitet eller en högskola som anordnar befattningsutbildning har jämställts med sådan utbildning, eller
- den 15 mars 2010 har varit verksamma som rektorer.
6 §
Utbildningsanordnaren ska för undervisningen använda lärare som har en utbildning som är avsedd för den undervisning som läraren ska bedriva. Undantag får göras endast om personer med sådan utbildning inte finns att tillgå eller det finns något annat särskilt skäl med hänsyn till eleverna.
Utbildningen
7 §
Rektorn ansvarar för att en individuell studieplan  upprättas enligt 2 kap. 16 § andra och tredje styckena för  varje elev som deltar i utbildning enligt detta kapitel.
Förordning (2016:458).
8 §
Inom utbildning enligt detta kapitel som motsvarar  kommunal vuxenutbildning på grundläggande nivå, kommunal  vuxenutbildning som anpassad utbildning på grundläggande nivå  och kommunal vuxenutbildning i svenska för invandrare ska det  finnas nationella kurser. Inom utbildning som motsvarar  kommunal vuxenutbildning på gymnasial nivå och kommunal  vuxenutbildning som anpassad utbildning på gymnasial nivå ska  det finnas ämnen.
I utbildning som motsvarar kommunal vuxenutbildning på  gymnasial nivå och anpassad utbildning på gymnasial nivå kan  ämnen eller nivåer i ämnen som är relevanta för ett  yrkesområde kombineras till en sammanhållen yrkesutbildning.  En del av utbildningen i en sammanhållen yrkesutbildning ska  genomföras som arbetsplatsförlagt lärande.
Föreskrifterna i 2 kap. 1, 2, 8, 10 a och 10 b §§, 16 § andra  och tredje styckena samt 17-19, 21-23 och 26-30 §§ om kommunal  vuxenutbildning ska också tillämpas på motsvarande utbildning  enligt detta kapitel, med undantag av bestämmelserna om  komvuxarbete. Detta gäller även sådana föreskrifter som  Statens skolverk har meddelat med stöd av 2 kap. 17 §.
Kurserna får delas upp i delkurser om det är fråga om kommunal  vuxen-utbildning på grundläggande nivå eller kommunal  vuxenutbildning som anpassad utbildning på grundläggande nivå  som anordnas på entreprenad enligt 23 kap. 8 § skollagen 
(2010:800). Nivåerna i ämnen får delas upp i delnivåer om det  är fråga om kommunal vuxenutbildning på gymnasial nivå eller  kommunal vuxenutbildning som anpassad utbildning på gymnasial  nivå som bedrivs på entreprenad enligt 23 kap. 8 § skollagen.
Förordning (2023:655).
9 §
För utbildningen ska de kursplaner eller ämnesplaner  tillämpas som är meddelade av regeringen eller av Statens  skolverk för motsvarande utbildning inom skolväsendet.
För elever med intellektuell funktionsnedsättning får  nödvändiga avvikelser göras från kursplanen för kommunal  vuxenutbildning i svenska för invandrare. Nödvändiga  anpassningar av kursplanen får även göras för döva eller  hörselskadade elever. Förordning (2022:1623).
Behörighet till utbildning som motsvarar kommunal  vuxenutbildning på grundläggande och gymnasial nivå
10 §
En sökande är behörig att delta i utbildning som motsvarar kommunal vuxenutbildning på grundläggande nivå från och med andra kalenderhalvåret det år han eller hon fyller 20 år, om han eller hon saknar sådana kunskaper som normalt uppnås i grundskolan och har förutsättningar att tillgodogöra sig utbildningen.
I övrigt ska föreskrifterna om behörighet i 3 kap. 2 och 3 §§
och 5 § första stycket tillämpas för utbildning som motsvarar kommunal vuxenutbildning på grundläggande nivå.
11 §
En sökande är behörig att delta i utbildning som motsvarar kommunal vuxenutbildning på gymnasial nivå från och med andra kalenderhalvåret det år han eller hon fyller 20 år, om han eller hon
1. saknar sådana kunskaper som utbildningen syftar till att ge,
2. har förutsättningar att tillgodogöra sig utbildningen, och
3. uppfyller de särskilda förkunskapskrav som gäller för motsvarande utbildning inom skolväsendet enligt föreskrifter som har meddelats med stöd av 3 kap. 6 §.
Behörig är också den som är yngre än vad som anges i första stycket, men har slutfört utbildning på ett nationellt program i gymnasieskolan eller likvärdig utbildning och uppfyller övriga behörighetsvillkor.
I övrigt ska föreskrifterna om behörighet i 3 kap. 2-4 §§ och 5 § första stycket tillämpas för utbildning som motsvarar kommunal vuxenutbildning på gymnasial nivå.
Förordning (2013:700).
Behörighet till utbildning som motsvarar kommunal  vuxenutbildning i svenska för invandrare
11 a §
En sökande är behörig att delta i utbildning som  motsvarar kommunal vuxenutbildning i svenska för invandrare  från och med andra kalenderhalvåret det år han eller hon  fyller 16 år, om han eller hon saknar sådana grundläggande  kunskaper i svenska språket som utbildningen syftar till att  ge.
Den som har sådana kunskaper i det danska eller norska  språket att utbildning i svenska för invandrare inte kan  anses nödvändig, är dock inte behörig att delta i  utbildningen. Förordning (2016:458).
Behörighet till utbildning som motsvarar kommunal   vuxenutbildning som anpassad utbildning
12 §
En sökande med intellektuell funktionsnedsättning är  behörig att delta i utbildning som motsvarar kommunal  vuxenutbildning som anpassad utbildning på grundläggande nivå  från och med andra kalenderhalvåret det år han eller hon  fyller 20 år, om han eller hon
1. saknar sådana kunskaper som utbildningen i anpassade  grundskolan syftar till att ge, och
2. har förutsättningar att tillgodogöra sig utbildningen.
I övrigt ska föreskrifterna om behörighet i 3 kap. 2 och 3 §§  och 5 § andra stycket tillämpas för utbildning som motsvarar  kommunal vuxenutbildning som anpassad utbildning på  grundläggande nivå. Förordning (2022:1623).
13 §
En sökande med intellektuell funktionsnedsättning är  behörig att delta i utbildning som motsvarar kommunal  vuxenutbildning som anpassad utbildning på gymnasial nivå från  och med andra kalenderhalvåret det år han eller hon fyller 
20 år, om han eller hon
1. saknar sådana kunskaper som utbildningen syftar till att  ge,
2. har förutsättningar att tillgodogöra sig utbildningen, och
3. uppfyller de särskilda förkunskapskrav som gäller för  motsvarande utbildning inom skolväsendet enligt föreskrifter  som har meddelats med stöd av 3 kap. 6 §.
Behörig är också den som är yngre än vad som anges i första  stycket, men har slutfört utbildning i anpassade  gymnasieskolan eller likvärdig utbildning och uppfyller övriga  behörighetsvillkor.
I övrigt ska föreskrifterna om behörighet i 3 kap. 2-4 §§ och 
5 § andra stycket tillämpas för utbildning som motsvarar  kommunal vuxenutbildning som anpassad utbildning på gymnasial  nivå. Förordning (2022:1623).
14 §
Har upphävts genom förordning (2016:458).
Betyg
15 §
Betyg ska beslutas av den eller de lärare som bedriver undervisningen vid den tidpunkt när betyg ska sättas. Om ett betyg är beroende av två eller flera lärares bedömning och dessa inte kan enas, ska betyget beslutas av rektorn.
16 §
Föreskrifterna i 3 kap. 14, 15 och 17-21 §§ och 20 kap. 
35-45 §§ skollagen (2010:800) samt i 4 kap. 5 a, 9-12 och 22-26 §§ när det gäller kommunal vuxenutbildning ska också  tillämpas på motsvarande utbildning enligt detta kapitel, med  undantag av bestämmelserna om komvuxarbete, delkurser,  delnivåer, examensbevis, komvuxbevis, orienteringskurser och  individuella kurser. Detta gäller även sådana föreskrifter som  Statens skolverk har meddelat med stöd av 4 kap. 10 c, 24 och 
26 §§. Förordning (2023:655).
Särskilda bestämmelser
17 §
Utbildningsanordnaren ska lämna betygshandlingar och intyg när det gäller utbildningen till elevernas respektive hemkommuner.
18 §
En folkhögskola som enligt 24 kap. skollagen (2010:800)  anordnar utbildning som motsvarar kommunal vuxenutbildning i  svenska för invandrare ska snarast lämna uppgift till elevens  hemkommun om när eleven börjar utbildningen och när elevens  utbildning upphör, eleven frivilligt avbryter eller på annat  sätt avslutar utbildningen. Förordning (2016:458).
Eleven ska anses ha avbrutit utbildningen frivilligt om  eleven efter att ha påbörjat utbildningen uteblivit från den  under mer än tre veckor i följd, utan att detta har berott på  sjukdom eller beviljad ledighet. Rektorn får besluta om  undantag, om det finns synnerliga skäl. Förordning (2016:458).
Ansökan
19 §
Tillstånd enligt 1 § lämnas efter ansökan.
Ansökan om tillstånd ges in till Statens skolinspektion.  Ansökan får överföras elektroniskt till Skolinspektionen.
Skolinspektionen får meddela föreskrifter om elektronisk  överföring av en ansökan och elektronisk underskrift samt de  ytterligare föreskrifter som behövs för  ansökningsförfarandet. Förordning (2016:597).
Beslut om tillstånd
20 §
Statens skolinspektion beslutar om tillstånd enligt 1 §.
Tillstånd ska lämnas om utbildningsanordnaren har förutsättningar att följa de föreskrifter som gäller för utbildningen enligt detta kapitel och om utbildningen även i övrigt bedöms vara av god kvalitet.
Ersättning för utbildning i svenska för invandrare i folkhögskola
21 §
Om inte kommunen och folkhögskolan kommer överens om  något annat, ska ersättning enligt 24 kap. 15 § skollagen 
(2010:800) lämnas för den tid som eleven deltar i  folkhögskolans utbildning i svenska för invandrare och för ett  kalenderhalvår i sänder med en sjättedel per månad.
Ersättningen ska avse sådant som
1. undervisning,
2. läroböcker, andra läromedel och andra lärverktyg,
3. administration,
4. lokaler, och
5. studie- och yrkesvägledning.  Förordning (2024:270).
22 §
Ersättning enligt 24 kap. 15 § skollagen (2010:800) ska inte längre lämnas om
1. elevens utbildning har upphört eller eleven frivilligt har avbrutit utbildningen,
2. eleven på annat sätt har avslutat utbildningen, eller
3. tillstånd enligt detta kapitel för elevens utbildning har återkallats.
Kommunen får även under en pågående ersättningsperiod i de fall som avses i första stycket 1-3 omedelbart sluta att betala ut ersättning.
23 §
Om en kommun som ska lämna ersättning enligt 24 kap. 15 §  skollagen (2010:800) inte anordnar kommunal vuxenutbildning  i svenska för invandrare, ska ersättningen bestämmas med  ledning av Statistiska centralbyråns officiella statistik  över kommunernas kostnader för utbildning i svenska för  invandrare. Förordning (2016:458).
Uppföljning och utvärdering
24 §
Statens skolverk ska på nationell nivå följa upp och utvärdera utbildning som tillstånd har lämnats för enligt detta kapitel. Föreskrifterna i 26 kap. 25 och 26 §§ skollagen
(2010:800) ska gälla för sådan uppföljning och utvärdering.
Tillsyn
25 §
Statens skolinspektion har tillsyn över utbildning som  tillstånd har lämnats för enligt detta kapitel. Föreskrifterna  i 26 kap. 6-13, 15, 16 och 18-23 §§ skollagen (2010:800) ska  tillämpas för sådan utbildning. Föreskrifterna i 26 kap. 10-13, 15, 16 och 18 §§ skollagen ska även tillämpas i fråga om  en entreprenör med tillstånd enligt detta kapitel. Det som i  de bestämmelserna sägs om enskild huvudman ska även gälla  entreprenören och det som sägs om godkännande och beslut om  rätt till bidrag ska gälla tillstånd enligt detta kapitel.
Även om Skolinspektionen har återkallat ett tillstånd för en  sådan utbildning som avses i detta kapitel får betyg sättas  samt betyg och intyg utfärdas när det gäller en kurs för de  elever som har påbörjat kursen före beslutet om återkallelse.  Detsamma gäller för en nivå i ett ämne för de elever som har  påbörjat nivån före beslutet om återkallelse.  Förordning (2023:655).
Bemyndiganden
26 §
Statens skolverk får meddela föreskrifter om vilka handlingar som ska anses vara sådana betygshandlingar som avses i 17 § och när handlingarna och intygen ska lämnas till kommunerna samt de ytterligare föreskrifter om handlingarna och intygen som behövs.
Statens skolinspektion får meddela de föreskrifter som i övrigt behövs för verkställigheten av bestämmelserna i detta kapitel.
7 kap. Övriga bestämmelser
Avbrott
1 §
Om en elev har påbörjat utbildning på en kurs, en delkurs,  en nivå i ett ämne eller en delnivå och därefter uteblivit  från utbildningen på kursen, delkursen, nivån eller delnivån  under mer än tre veckor i följd, utan att detta har berott på  sjukdom eller beviljad ledighet, ska eleven anses ha avbrutit  kursen, delkursen, nivån eller delnivån. Rektorn får besluta  om undantag, om det finns synnerliga skäl.
Förordning (2023:655).
Anmälningsskyldighet vid frånvaro
2 §
Om en elev på grund av sjukdom eller av annan orsak inte kan delta i utbildningen, ska det snarast anmälas till rektorn.
Ledighet
3 §
Rektorn får bevilja en elev ledighet från utbildningen för enskilda angelägenheter.
Utredning vid avstängning
4 §
Huvudmannen ska se till att det i ett ärende om avstängning finns en utredning som allsidigt klarlägger de omständigheter som är av betydelse för ärendets bedömning.
Utredningen ska inledas omgående och genomföras så skyndsamt som möjligt. Var och en som antas kunna lämna upplysningar av betydelse ska höras under utredningen.
Nordiska sökande
5 §
Personer som är bosatta i Danmark eller Finland med självstyrande områden eller i Island eller Norge, och som genom sin tidigare skolgång i hemlandet har sådana förutsättningar som bedöms i huvudsak motsvara svensk grundskoleutbildning eller motsvarande vuxenutbildning
(nordiska sökande), ska i fråga om kommunal vuxenutbildning på gymnasial nivå likställas med sökande från den kommun där den sökta utbildningen anordnas.
Med självstyrande områden avses Färöarna och Grönland samt Åland.
6 §
En kommun som i sin kommunala vuxenutbildning på gymnasial  nivå har tagit emot fler nordiska sökande än det antal svenska  elever som är bosatta i kommunen och som samtidigt genomgår  vuxenutbildning på gymnasial nivå i något annat nordiskt land,  har rätt till ersättning för det överskjutande antalet elever.
Förordning (2019:521).
7 §
En region som i sin kommunala vuxenutbildning på  grundläggande nivå, gymnasial nivå eller i svenska för  invandrare har tagit emot nordiska sökande har rätt till  ersättning. Förordning (2020:461).
8 §
Ersättningens storlek i de fall som avses i 6 och 7 §§  beslutas av regeringen.
Ansökan om sådan ersättning görs hos Statens skolverk som  beslutar om ersättningen i det enskilda fallet och betalar ut  beloppen snarast möjligt.
Skolverket får meddela föreskrifter om elektronisk överföring  av en ansökan och elektronisk underskrift samt de ytterligare  föreskrifter som behövs för ansökningsförfarandet.
Förordning (2016:597).
Vissa andra sökande
8 a §
En kommun får låta en person som avses i 1 § första  stycket 2 lagen (1994:137) om mottagande av asylsökande m.fl.  delta i utbildning i svenska eller svenska som andraspråk i  kommunal vuxenutbildning och i kommunal vuxenutbildning i  svenska för invandrare, om han eller hon uppfyller villkoren  för att delta i utbildningen. Kommunal vuxenutbildning i  svenska för invandrare får dock erbjudas först från och med  andra kalenderhalvåret det år personen fyller 18 år.  Förordning (2023:655).
Överklagande
9 §
I 40 § förvaltningslagen (2017:900) finns bestämmelser  om överklagande till allmän förvaltningsdomstol. Andra beslut  än beslut om tillstånd enligt 6 kap. 20 § samt om  återkallelse av sådant tillstånd och tillfälligt  verksamhetsförbud enligt 6 kap. 25 § första stycket får dock  inte överklagas. Förordning (2018:1065).
Bemyndiganden
10 §
Statens skolverk får meddela föreskrifter om hur det  systematiska kvalitetsarbetet enligt 4 kap. 3-6 §§ skollagen 
(2010:800) ska bedrivas i den kommunala vuxenutbildningen.
Förordning (2022:943).
11 §
Statens skolverk får meddela föreskrifter om hur det  förebyggande arbetet för att skapa trygghet och studiero  enligt 5 kap. 3 § skollagen (2010:800) ska bedrivas i den  kommunala vuxenutbildningen. Förordning (2022:943).
Övergångsbestämmelser
2011:1108
1. Denna förordning träder i kraft den 15 december 2011. Genom förordningen upphävs
a) förordningen (2002:1012) om kommunal vuxenutbildning,
b) förordningen (1992:736) om vuxenutbildning för utvecklingsstörda,
c) förordningen (1994:895) om svenskundervisning för invandrare,
d) förordningen (2007:152) om utbildning vid kriminalvård i anstalt, och
e) förordningen (2010:253) om betygsrätt för vuxenutbildning.
2. Förordningen ska tillämpas på kurser, delkurser eller gymnasiearbeten som påbörjas efter utgången av juni 2012.
Bestämmelserna i 4 kap. 1-5 §§ ska dock tillämpas första gången i fråga om betyg som ska beslutas efter utgången av november 2013. De upphävda förordningarna gäller fortfarande för kurser, delkurser eller projektarbeten som har påbörjats före den 1 juli 2012. Denna punkt ska inte gälla om annat följer av dessa ikraftträdande- och övergångsbestämmelser.
Förordning (2012:500).
3. En lärare som avses i 33 § andra stycket lagen (2010:801)
om införande av skollagen (2010:800) ska vid tillämpningen av 4 kap. 2 och 3 §§ denna förordning jämställas med en legitimerad lärare som är behörig att undervisa i det ämne som betyget avser.
4. Elever som har påbörjat kurser, delkurser eller  projektarbeten enligt någon av de förordningar som avses i 1  a-d före den 1 juli 2012 eller enligt gymnasieförordningen 
(1992:394) före den 1 juli 2011, och som vill fortsätta eller  återuppta studierna inom vuxenutbildningen efter utgången av  juni 2012 och vilkas påbörjade utbildning inte erbjuds enligt  denna förordning, ska fullfölja utbildningen enligt de  föreskrifter som gäller för utbildning som påbörjas efter  utgången av juni 2012. För dessa elever får gymnasieexamen  utfärdas om de uppfyller de villkor som ställs i denna  förordning. I en sådan examen får betyg som är satta före den 
1 juli 2012 ingå om Statens skolverk har meddelat föreskrifter  om det med stöd av punkt 6. Betygen ska i sådana fall  omvandlas enligt följande.
- Mycket väl godkänt ska motsvara A,
- Väl godkänt ska motsvara C,
- Godkänt ska motsvara E, och
- Icke godkänt ska motsvara F.
Betygen ska anges i examensbeviset med betygsstegen A-F och  kurser ska anges enligt ämnesplanerna som gäller kurser som  påbörjats före den 1 juli 2025.
Om en elev har ett eller flera betyg som är satta före den 1  juli 2012, varav ett eller flera inte kan omvandlas eller  vilkas omvandling skulle innebära en nackdel för eleven, får  rektorn besluta om att utfärda slutbetyg från gymnasial  vuxenutbildning om eleven uppfyller de villkor för ett sådant  slutbetyg som ställs i förordningen (2002:1012) om kommunal  vuxenutbildning. I slutbetyget får då betyg som är satta på  kurser enligt ämnesplaner ingå. Det villkor som ställs i 
4 kap. 12 § tredje stycket i den nämnda förordningen, att ett  betyg som har satts mer än åtta år före slutbetyget bara får  tas in i slutbetyget om rektorn på grund av särskilda skäl  medger det, ska inte längre gälla. Slutbetyg från gymnasial  vuxenutbildning får utfärdas senast den 1 juli 2025.
Förordning (2023:655).
5. Har upphävts genom förordning (2012:107).
6. Statens skolverk får meddela föreskrifter om i vilka fall  kurser enligt de kursplaner som gäller före den 1 juli 2012  motsvaras av kurser enligt ämnesplaner som gäller för  utbildning som påbörjats efter den 30 juni 2012 men före den 1  juli 2025 och som får ingå i en gymnasieexamen. Skolverket får  även meddela de ytterligare föreskrifter som behövs om detta  och för tillämpningen av punkt 4. Förordning (2023:655).
7. För den som har ett slutbetyg från ett fullständigt eller utökat nationellt program i gymnasieskolan eller motsvarande får en sådan examen som avses i 4 kap. inte utfärdas.
8. Den som har påbörjat en kurs eller delkurs eller ett projektarbete före den 1 juli 2012 får genomgå prövning enligt förordningen (2002:1012) om kommunal vuxenutbildning enligt de kursplaner som gällde fram till utgången av juni 2012. Den som har påbörjat en kurs före den 1 juli 2012 får genomgå prövning enligt förordningen (1994:895) om svenskundervisning för invandrare enligt den kursplan som gällde fram till utgången av juni 2012. Sådana prövningar som avses i denna punkt får göras senast den 30 juni 2016.
9. Ett tillstånd enligt förordningen (2010:253) om betygsrätt för vuxenutbildning som gäller vid utgången av juni 2012 ska jämställas med ett tillstånd enligt 6 kap. Tillståndet får före den 1 juli 2013 endast återkallas på grund av att villkoren för tillståndet enligt förordningen om betygsrätt för vuxenutbildning inte är uppfyllda.
2012:107
Denna förordning träder i kraft den 10 april 2012. De nya bestämmelserna tillämpas på kurser, delkurser eller gymnasiearbeten som påbörjas efter utgången av juni 2012.
2012:500
Denna förordning träder i kraft den 1 december 2013 i fråga om 4 kap. 4 § och i övrigt den 30 juni 2012.
2012:746
1. Denna förordning träder i kraft den 1 januari 2013.
2. Bestämmelserna i 2 kap. 24 § i sin nya lydelse tillämpas på kurser eller delkurser som har påbörjats efter utgången av juni 2012. Äldre bestämmelser gäller fortfarande för kurser eller delkurser som har påbörjats före utgången av juni 2012.
3. Bestämmelserna i 2 kap. 1, 2, 6, 10, 11, 13 och 16 §§ samt 4 kap. 9 § tillämpas första gången på kurser, delkurser eller gymnasiearbeten som påbörjas efter utgången av juni 2013. För kurser, delkurser eller gymnasiearbeten som påbörjas före utgången av juni 2013 gäller nämnda paragrafer i sin äldre lydelse. För kurser, delkurser eller projektarbeten som har påbörjats före utgången av juni 2012 gäller enligt punkt 2 i ikraftträdande- och övergångsbestämmelserna till förordningen om vuxenutbildning äldre bestämmelser.
2013:360
1. Denna förordning träder i kraft den 1 juli 2013.
2. Bestämmelserna tillämpas första gången på kurser, delkurser eller gymnasiesärskolearbeten som påbörjas efter den 30 juni 2013. Äldre bestämmelser gäller fortfarande för kurser eller delkurser som har påbörjats före den 1 juli 2013.
2013:700
1. Denna förordning träder i kraft den 1 oktober 2013.
Bestämmelserna i 4 kap. 10 § i sin nya lydelse tillämpas första gången på kurser eller delkurser som påbörjas efter ikraftträdandet.
2. För kurser eller delkurser som har påbörjats före ikraftträdandet gäller 4 kap. 10 § i sin äldre lydelse.
2013:750
1. Denna förordning träder i kraft den 5 november 2013.
2. Vid tillämpningen av 3 kap. 8 § i sin nya lydelse ska slutbetyg från gymnasiesärskolan jämställas med gymnasiesärskolebevis.
2014:98
1. Denna förordning träder i kraft den 1 april 2014.
2. De nya bestämmelserna tillämpas första gången på prov som genomförs efter den 30 juni 2014.
2014:855
1. Denna förordning träder i kraft den 1 augusti 2014.
2. Bestämmelserna i 4 kap. 16 § i den nya lydelsen tillämpas första gången på kurser eller delkurser som påbörjas efter den 30 juni 2012.
3. Bestämmelserna i 2 kap. 14 §, 5 kap. 8 § och 6 kap. 9 § i den nya lydelsen tillämpas första gången på utbildning som påbörjas efter ikraftträdandet.
4. För utbildning som påbörjas före ikraftträdandet gäller 2 kap. 14 §, 5 kap. 8 § och 6 kap. 9 § i den äldre lydelsen.
2015:1046
1. Denna förordning träder i kraft den 26 januari 2016 i  fråga om 2 kap. 6 § och i övrigt den 1 januari 2017.
2. Bestämmelserna i 2 kap. 6 § i den nya lydelsen tillämpas  första gången på kurser som påbörjas efter den 25 januari 
2016.
3. Bestämmelserna i 2 kap. 6 § i den äldre lydelsen gäller  för kurser som påbörjats före den 26 januari 2016.
2017:1109
1. Denna förordning träder i kraft den 1 januari 2018.
2. Förordningen tillämpas på genomförande av nationella prov  från och med den 29 juni 2018.
2018:753
1. Denna förordning träder i kraft den 1 juli 2018.
2. Elever som har påbörjat en kurs i hem- och  konsumentkunskap före den 1 juli 2018 ska få fullfölja sin  utbildning fram till den 1 juli 2019.
2020:747
1. Denna förordning träder i kraft den 15 september 2020.
2. Förordningen tillämpas första gången på utbildning och  annan verksamhet som påbörjas efter den 30 juni 2021.
2021:96
1. Denna förordning träder i kraft den 1 januari 2022 i fråga  om 4 kap. 9 och 13 §§ och i övrigt den 1 juli 2021.
2. Bestämmelserna i 3 kap. 7 och 8 §§ i den nya lydelsen  tillämpas första gången på utbildning som påbörjas efter  utgången av juni 2021.
3. För individuella studieplaner som har upprättats före  ikraftträdandet gäller 2 kap. 16 § i den äldre lydelsen.
4. För utdrag ur betygskatalogen som avser gymnasiearbeten  eller gymnasiesärskolearbeten som har genomförts före  ikraftträdandet gäller 4 kap. 12 § i den äldre lydelsen.
5. För kurser som har slutförts före ikraftträdandet gäller 
4 kap. 13 § i den äldre lydelsen.
2022:1093
1. Denna förordning träder i kraft den 1 juli 2023.
2. Förordningen tillämpas första gången i fråga om utbildning  som påbörjas efter den 31 december 2024.
2023:655
1. Denna förordning träder i kraft den 1 januari 2024.
2. Förordningen tillämpas första gången i fråga om utbildning  som påbörjas efter den 30 juni 2025.
3. Äldre bestämmelser gäller fortfarande för kurser och  sammanhållna yrkesutbildningar som har påbörjats före den 1  juli 2025.
4. Utbildning som har påbörjats före den 1 juli 2025 ska dock  efter den 30 juni 2030 fullföljas enligt de bestämmelser som  gäller för utbildning som har påbörjats efter den 30 juni 
2025.
5. En elev i gymnasieskolan som påbörjat sin utbildning före  den 1 juli 2025 är inte behörig att tas emot till en nivå i  ett ämne inom kommunal vuxenutbildning på gymnasial nivå om  eleven studerar en kurs i gymnasieskolan som motsvarar nivån.  En elev i anpassade gymnasieskolan som påbörjat sin utbildning  före den 1 juli 2025 är inte behörig att tas emot till en nivå  i ett ämne inom kommunal vuxenutbildning om eleven studerar en  kurs i anpassade gymnasieskolan som motsvarar nivån.
6. Ett utdrag ur betygskatalogen enligt 4 kap. 12 § som  utfärdas efter den 30 juni 2025 ska, om personen som utdraget  gäller begär det, även visa vilka kurser och delkurser enligt  ämnesplaner som gäller för utbildning som påbörjats före  utgången av juni 2025 som personen har slutfört och vilka  betyg personen har fått på kurserna.
7. Om en person som genomgått sammanhållen yrkesutbildning har  läst en eller flera kurser enligt de bestämmelser som gäller  för utbildning som påbörjas före den 1 juli 2025 och kursen  eller kurserna motsvarar en eller flera nivåer i ämnen som  ingår i yrkesutbildningen ska en sådan bilaga som avses i 
4 kap. 12 a § även innehålla uppgifter om kursen eller  kurserna i fråga.
8. En gymnasieexamen enligt 4 kap. 14-15 b §§ som utfärdas  efter den 30 juni 2025 får, utöver betyg i ämnen, innehålla  betyg som satts på kurser enligt de ämnesplaner som gäller  utbildning som påbörjats före utgången av juni 2025. En sådan  examen får inte innehålla nivåer och kurser som motsvarar  varandra. Statens skolverk får meddela ytterligare  föreskrifter om innehållet i en sådan examen.
9. Ett examensbevis enligt 4 kap. 20 § och ett komvuxbevis  enligt 4 kap. 20 a § som utfärdas efter den 30 juni 2025 får  innehålla betyg på kurser enligt de ämnesplaner som gäller  utbildning som påbörjats före utgången av juni 2025. Bevisen  får dock inte innehålla betyg på kurser och nivåer i ämnen som  motsvarar varandra. Statens skolverk får meddela ytterligare  föreskrifter om utformningen av examensbevis och komvuxbevis  som innehåller betyg både på kurser och i ämnen.
10. Om en elev har fått ett betyg på en kurs och ett betyg i  ett ämne på en nivå som motsvarar kursen ska det högsta av  dessa betyg tas med i examensbeviset eller komvuxbeviset.
11. Statens skolverk får meddela föreskrifter om i vilka fall  kurser enligt de ämnesplaner som gäller för utbildning som  påbörjats före den 1 juli 2025 motsvaras av nivåer i ämnen  enligt ämnesplaner som gäller för utbildning som påbörjas  efter den 30 juni 2025.
12. En enskild utbildningsanordnare som enligt 6 kap. 1 § har  tillstånd att sätta betyg, anordna prövning eller utfärda  betyg och intyg avseende kurser inom utbildning som motsvarar  kommunal vuxenutbildning på gymnasial nivå eller kommunal  vuxenutbildning som anpassad utbildning på gymnasial nivå ska  anses ha ett tillstånd som avser ämnen på nivåer som motsvarar  kurserna. Övriga tillstånd ska upphöra att gälla för  utbildning som påbörjas efter den 30 juni 2025. För utbildning  som påbörjats före den 1 juli 2025 ska tillstånden upphöra att  gälla senast den 30 juni 2030.
2024:1043
1. Denna förordning träder i kraft den 1 juli 2025.
2. Äldre bestämmelser gäller fortfarande för betyg som satts  på kurser enligt de ämnesplaner som gäller utbildning som  påbörjats före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.