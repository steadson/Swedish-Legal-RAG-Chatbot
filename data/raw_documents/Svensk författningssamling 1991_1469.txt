Title: Yttrandefrihetsgrundlag (1991:1469)
SFS Number: Svensk författningssamling 1991:1469
URL: https://www.riksdagen.se/sv/dokument-och-lagar/dokument/svensk-forfattningssamling/yttrandefrihetsgrundlag-19911469_sfs-1991-1469/
Source Link: http://rkrattsbaser.gov.se/sfst?bet=1991:1469
Amendment Register Link: http://rkrattsbaser.gov.se/sfsr?bet=1991:1469
Ministry/Authority: Justitiedepartementet L6
Issued: 1991-11-14
Metadata: {"Utfärdad": "1991-11-14", "Ändrad": "t.o.m. SFS 2022:1525"}

==================================================

Yttrandefrihetsgrundlag (1991:1469)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1991:1469
Departement/myndighet
:   
Justitiedepartementet L6
Utfärdad
:   
1991-11-14
Omtryck
:   
SFS 2015:150, SFS 2018:1802, SFS 2022:1525
Ändrad
:   
t.o.m. SFS 2022:1525
Övrig text
:   
Rättelseblad 2015:150 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Yttrandefriheten enligt denna grundlag
2 kap. Rätten till anonymitet
3 kap. Rätten att sända, framställa och sprida
4 kap. Utgivare
5 kap. Yttrandefrihetsbrott, meddelarbrott och anskaffarbrott
6 kap. Ansvar för yttrandefrihetsbrott
7 kap. Tillsyn och åtal
8 kap. Särskilda tvångsmedel
9 kap. Skadestånd
10 kap. Rättegången i yttrandefrihetsmål
11 kap. Program och tekniska upptagningar från utlandet
12 kap. Allmänna bestämmelser
Övergångsbestämmelser
1 kap. Yttrandefriheten enligt denna grundlag
Syfte och grunder
1 §
Var och en är gentemot det allmänna tillförsäkrad rätt  enligt denna grundlag att i ljudradio, tv och vissa liknande  överföringar, offentliga uppspelningar ur en databas samt  filmer, videogram, ljudupptagningar och andra tekniska  upptagningar offentligen uttrycka tankar, åsikter och känslor  och i övrigt lämna uppgifter i vilket ämne som helst.
Yttrandefriheten enligt denna grundlag har till ändamål att  säkra ett fritt meningsutbyte, en fri och allsidig upplysning  och ett fritt konstnärligt skapande. I den får inga andra  begränsningar göras än de som följer av denna grundlag. Lag 
(2018:1802).
Tillämpningsområde
Definitioner
2 §
I denna grundlag avses med
program: innehållet i ljudradio, tv eller andra sådana  överföringar av ljud, bild eller text som sker med hjälp av  elektromagnetiska vågor samt innehållet i offentliga  uppspelningar ur en databas, tekniska upptagningar: upptagningar som innehåller text, bild  eller ljud och som kan läsas, avlyssnas eller på annat sätt  uppfattas endast med ett tekniskt hjälpmedel, databas: en samling av information lagrad för automatiserad  behandling.
Lag (2018:1802)
.
Sändningar
3 §
Denna grundlag är tillämplig på sändningar av program som  är riktade till allmänheten och avsedda att tas emot med  tekniska hjälpmedel.
Som sändningar av program anses också tillhandahållande till  allmänheten på särskild begäran av direktsända eller inspelade  program, om starttidpunkten och innehållet inte kan påverkas  av mottagaren och programmen tillhandahålls av någon som  omfattas av 4 §.
Det som föreskrivs om program i denna grundlag gäller även  program som förmedlas genom satellitsändning som utgår från  Sverige. Program i tv som förmedlas hit genom satellitsändning  som utgår från utlandet anses utgå från Sverige, om programmen  huvudsakligen är avsedda att tas emot här i landet och  vidaresänds här samtidigt och oförändrat.
Lag (2022:1525)
.
Tillhandahållande ur databaser
4 §
Denna grundlags föreskrifter om sändningar av program  tillämpas också när information ur en databas, vars innehåll  kan ändras endast av den som driver verksamheten,  tillhandahålls allmänheten med hjälp av elektromagnetiska  vågor
1. av någon av följande:
a) en redaktion för en periodisk skrift eller ett program, b) ett företag för yrkesmässig framställning av sådana  skrifter som avses i tryckfrihetsförordningen eller av  tekniska upptagningar, c) en nyhetsbyrå, eller
d) någon annan, om det finns utgivningsbevis för verksamheten  enligt 5 §, och
2. på något av följande sätt:
a) överföring på särskild begäran, b) överföring enligt överenskommelse i förväg, c) framställning på särskild begäran av tekniska upptagningar,  skrifter eller bilder, eller
d) offentlig uppspelning.
Även om viss information i databasen har tillförts av någon  annan gäller grundlagen för sådana delar av databasen där det  framstår som klart att informationen härrör från den som  driver verksamheten.
Första stycket 1 a gäller inte en redaktion som  tillhandahåller enbart sådana program som avses i 3 § andra  stycket.
Lag (2022:1525)
.
Särskilt om databaser med utgivningsbevis
5 §
Utgivningsbevis utfärdas om
1. verksamheten är ordnad på det sätt som anges i 4 § och  överföringarna utgår från Sverige,
2. en behörig utgivare har utsetts och åtagit sig uppdraget,  och
3. verksamheten har ett namn som är sådant att det inte lätt  kan förväxlas med namnet på en annan verksamhet enligt 4 §.
Lag (2018:1802)
.
6 §
Ett utgivningsbevis gäller i tio år. Därefter upphör  beviset att gälla.
Beviset får förnyas, om det finns förutsättningar att utfärda  ett sådant bevis. Det förnyas varje gång för tio år från  utgången av den föregående tioårsperioden.
Om det inte längre finns förutsättningar att utfärda ett  utgivningsbevis, får det återkallas. Detsamma gäller om  verksamheten inte har påbörjats inom sex månader från den dag  då utgivningsbeviset utfärdades eller om den som driver  verksamheten har anmält att verksamheten har upphört. Lag 
(2018:1802).
7 §
Varje databas ska ha ett namn.
Föreskrifter om utfärdande, upphörande, förnyelse och  återkallelse av utgivningsbevis och om namn på databaser får  meddelas i lag.
Föreskrifter om straff för den som bryter mot en föreskrift  som har meddelats med stöd av andra stycket får meddelas i  lag.
Lag (2018:1802)
.
Tekniska upptagningar
8 §
Denna grundlag är tillämplig på tekniska upptagningar som  är utgivna. En teknisk upptagning anses utgiven när den har  lämnats ut för att spridas till allmänheten i Sverige genom  att spelas upp, säljas eller tillhandahållas på annat sätt.
En teknisk upptagning ska inte anses utlämnad för att spridas  till allmänheten i Sverige enbart på den grunden att den  skickas härifrån till mottagare i utlandet.
Om grundlagen är tillämplig eller inte prövas i det enskilda  fallet med utgångspunkt i vad som kan antas om spridningen. Om  det inte framgår något annat av omständigheterna, ska  grundlagen anses tillämplig på en upptagning som är försedd  med sådana uppgifter som avses i 3 kap. 16 § eller 4 kap. 5 §.
Lag (2018:1802)
.
Program och tekniska upptagningar som jämställs med tryckta  skrifter
9 §
Att vissa program och tekniska upptagningar ska jämställas  med tryckta skrifter framgår av 1 kap. 5 och 6 §§  tryckfrihetsförordningen.
Lag (2018:1802)
.
Grundläggande bestämmelser
Meddelar- och anskaffarfrihet
10 §
Det står var och en fritt att meddela uppgifter i vilket  ämne som helst i syfte att göra dem offentliga i program eller  genom tekniska upptagningar (meddelarfrihet). Denna frihet  avser uppgifter som lämnas till
- en författare eller någon annan upphovsman,
- en utgivare, redaktion eller nyhetsbyrå, eller
- ett företag för framställning av tekniska upptagningar.
Det står också var och en fritt att anskaffa uppgifter i  vilket ämne som helst i syfte att meddela eller offentliggöra  dem enligt första stycket (anskaffarfrihet).
I dessa friheter får inga andra begränsningar göras än de som  följer av denna grundlag.
Lag (2018:1802)
.
Censurförbud och förbud mot andra hindrande åtgärder
11 §
Det som är avsett att framföras i program eller genom  tekniska upptagningar får inte först granskas av en myndighet  eller ett annat allmänt organ. Det är inte heller tillåtet för  en myndighet eller ett annat allmänt organ att på grund av  innehållet förbjuda eller hindra framställning,  offentliggörande eller spridning bland allmänheten av ett  program eller en teknisk upptagning, om åtgärden inte har stöd  i denna grundlag.
Lag (2018:1802)
.
12 §
Trots 11 § får det i lag meddelas föreskrifter om  granskning och godkännande av rörliga bilder i en sådan  offentlig uppspelning ur en databas som avses i 4 § första  stycket 2 d. Detsamma gäller rörliga bilder i tekniska  upptagningar som ska visas offentligt.
Lag (2018:1802)
.
13 §
Det är inte tillåtet för myndigheter eller andra allmänna  organ att på grund av innehållet förbjuda eller hindra innehav  eller användning av sådana tekniska hjälpmedel som behövs för  att kunna ta emot program eller för att kunna uppfatta  innehållet i tekniska upptagningar, om åtgärden inte har stöd  i denna grundlag. Detsamma gäller förbud mot anläggande av  trådnät för sändning av program.
Lag (2018:1802)
.
Exklusivitetsprincipen
14 §
En myndighet eller ett annat allmänt organ får inte utan  stöd i denna grundlag ingripa mot någon för att han eller hon  i ett program eller en teknisk upptagning har missbrukat  yttrandefriheten eller medverkat till ett sådant missbruk.  Inte heller får de utan stöd i denna grundlag av sådan  anledning ingripa mot programmet eller upptagningen. Lag 
(2018:1802).
Instruktion för tillämpningen
15 §
Den som ska döma över missbruk av yttrandefriheten eller  på annat sätt vaka över att denna grundlag efterlevs bör  alltid ha i åtanke att yttrandefriheten är en grundval för ett  fritt samhällsskick, alltid uppmärksamma ämnet och tanken mera  än uttrycket, liksom syftet mera än framställningssättet samt  i tveksamma fall hellre fria än fälla.
Lag (2018:1802)
.
Undantag från grundlagen
Direktsändningar
16 §
I fråga om program eller delar av program som består i  direktsändningar av dagshändelser eller av sådana gudstjänster  eller offentliga tillställningar som anordnas av någon annan  än den som bedriver programverksamheten tillämpas inte  bestämmelserna i
- 10 § om rätt att meddela och anskaffa uppgifter för  offentliggörande,
- 14 § om förbud mot ingripanden,
- 15 § om förhållningssättet vid tillämpning av denna  grundlag,
- 2 kap. om rätten till anonymitet,
- 5-8 kap. om yttrandefrihetsbrott, meddelarbrott och  anskaffarbrott, ansvar för yttrandefrihetsbrott, tillsyn och  åtal samt särskilda tvångsmedel,
- 10 kap. om rättegången i yttrandefrihetsmål, och
- 11 kap. 7 § om rätt att meddela och anskaffa uppgifter för  offentlig-görande i program från utlandet.
Lag (2018:1802)
.
Vissa frågor som får regleras i lag
17 §
I lag får det meddelas föreskrifter om
1. sändningar av program som huvudsakligen är avsedda att tas  emot utomlands, eller
2. program som sänds genom tråd men som inte är avsedda att  tas emot av någon större allmänhet.
Sådana föreskrifter får dock inte gälla det som sägs i 10-13 §§.
Lag (2018:1802)
.
18 §
Det som sägs i 1 kap. 11 och 12 §§  tryckfrihetsförordningen om att det i lag får meddelas  föreskrifter om upphovsmäns rättigheter, vissa kommersiella  annonser, kreditupplysningsverksamhet, produktinformation,  tillvägagångssätt för anskaffande av uppgifter samt förbud mot  att göra avbildningar, beskrivningar eller mätningar gäller  också i fråga om program och om innehållet i tekniska  upptagningar.
Lag (2022:1525)
.
19 §
Bestämmelserna i denna grundlag hindrar inte att det i  lag meddelas föreskrifter om förbud mot kommersiell reklam i  program eller om villkor för sådan reklam.
Detsamma gäller föreskrifter om förbud mot och villkor för  sådan annonsering och sändning av program som helt eller  delvis bekostas av någon annan än den som bedriver  programverksamheten.
Lag (2018:1802)
.
20 §
Bestämmelserna i denna grundlag hindrar inte att det i  lag meddelas föreskrifter om förbud mot offentliggörande av  personuppgifter
1. som avslöjar etniskt ursprung, hudfärg eller annat liknande  förhållande, politiska åsikter, religiös eller filosofisk  övertygelse eller medlemskap i fackförening,
2. om hälsa, sexualliv eller sexuell läggning, eller
3. som består av genetiska uppgifter eller biometriska  uppgifter för att entydigt identifiera en fysisk person.
Vad som anges i första stycket gäller endast om
1. personuppgifterna ingår i en uppgiftssamling som har  ordnats så att det är möjligt att söka efter eller  sammanställa dessa, och
2. det med hänsyn till verksamheten och de former under vilka  uppgiftssamlingen hålls tillgänglig finns särskilda risker för  otillbörliga intrång i enskildas personliga integritet. Lag 
(2022:1525).
Undantag för barnpornografi
21 §
Denna grundlag är inte tillämplig på pornografiska bilder  av personer vars pubertetsutveckling inte är fullbordad eller  som är under arton år.
Lag (2018:1802)
.
2 kap. Rätten till anonymitet
1 §
Upphovsmannen till ett program eller en teknisk upptagning  är inte skyldig att röja sin identitet. Detsamma gäller för  den som har framträtt i en sådan framställning och den som har  meddelat en uppgift för offentliggörande enligt 1 kap. 10 §.
Lag (2018:1802)
.
2 §
I mål om ansvar, skadestånd eller särskild rättsverkan på  grund av yttrandefrihetsbrott i ett program eller en teknisk  upptagning får ingen ta upp frågan om vem som är  framställningens upphovsman, vem som har framträtt i den, vem  som har tillhandahållit den för offentliggörande eller vem som  är meddelare enligt 1 kap. 10 §.
Om någon har angetts som upphovsman till framställningen eller  som den som har framträtt i denna, är det dock tillåtet att i  målet pröva om han eller hon är ansvarig. Detsamma gäller om  någon i målet har uppgett sig vara upphovsmannen eller den som  har framträtt.
Första stycket hindrar inte att det i en och samma rättegång  handläggs både mål om yttrandefrihetsbrott och mål om brott  som avses i 5 kap. 4 och 5 §§.
Lag (2018:1802)
.
Tystnadsplikt
3 §
Den som har tagit befattning med tillkomsten eller  spridningen av en framställning som utgjort eller varit avsedd  att ingå i ett program eller en teknisk upptagning får inte  röja vad han eller hon då har fått veta om vem som är  upphovsman till framställningen eller har tillhandahållit den  för att offentliggöras eller om vem som har framträtt i den  eller är meddelare enligt 1 kap. 10 §.
Tystnadsplikt enligt första stycket gäller även för den som på  något annat sätt har varit verksam inom ett företag som ger ut  tekniska upptagningar eller sänder program eller på en  nyhetsbyrå.
Lag (2018:1802)
.
4 §
Tystnadsplikt enligt 3 § gäller inte i följande fall:
1. Den till vars förmån tystnadsplikten gäller har samtyckt  till att hans eller hennes identitet röjs.
2. Det är tillåtet enligt 2 § andra stycket att behandla  frågan om identiteten.
3. Det rör sig om något av de brott som avses i 5 kap. 4 §  första stycket 1.
4. En domstol finner i fråga om brott enligt 5 kap. 3 § eller 
4 § första stycket 2 eller 3 att det är nödvändigt att  uppgifter lämnas om huruvida det är den som är tilltalad eller  skäligen misstänkt för den brottsliga gärningen som har lämnat  meddelandet eller medverkat till framställningen. Uppgifterna  ska i så fall lämnas vid en förhandling.
5. En domstol finner i något annat fall att det av hänsyn till  ett allmänt eller enskilt intresse är av synnerlig vikt att en  uppgift om identiteten lämnas vid vittnesförhör eller förhör  med en part under sanningsförsäkran.
Vid förhör som avses i första stycket 4 eller 5 ska rätten  noga vaka över att det inte ställs frågor som kan inkräkta på  tystnadsplikten utöver vad som har medgetts i varje särskilt  fall.
Lag (2018:1802)
.
Efterforskningsförbud
5 §
En myndighet eller ett annat allmänt organ får inte  efterforska
1. upphovsmannen till en framställning som har offentliggjorts  eller varit avsedd att offentliggöras i ett program eller en  teknisk upptagning eller den som har framträtt i en sådan  framställning,
2. den som har tillhandahållit eller avsett att tillhandahålla  en framställning för offentliggörande i ett program eller en  teknisk upptagning, eller
3. den som har meddelat uppgifter enligt 1 kap. 10 §.
Förbudet i första stycket hindrar inte efterforskning när det  behövs för åtal eller något annat ingripande mot den som avses  där om ingripandet inte står i strid med denna grundlag. I  sådana fall ska den tystnadsplikt som anges i 3 § beaktas. Lag 
(2018:1802).
Repressalieförbud
6 §
En myndighet eller ett annat allmänt organ får inte  ingripa mot någon för att han eller hon i ett program eller en  teknisk upptagning har brukat sin yttrandefrihet eller  medverkat till ett sådant bruk.
Lag (2018:1802)
.
Straff
7 §
Till böter eller fängelse i högst ett år döms den som
1. uppsåtligen eller av oaktsamhet bryter mot sin  tystnadsplikt enligt 3 §,
2. uppsåtligen eller av oaktsamhet i ett program eller en  teknisk upptagning lämnar felaktiga uppgifter om vem som är  framställningens upphovsman eller har tillhandahållit den för  offentliggörande, vem som framträder i den eller vem som har  lämnat uppgifter i den,
3. uppsåtligen efterforskar i strid med 5 §,
4. uppsåtligen ingriper i strid med 6 §, om åtgärden utgör  avskedande, uppsägning, meddelande av disciplinpåföljd eller  en liknande åtgärd.
Allmänt åtal för brott som avses i första stycket 1 och 2 får  väckas endast om målsäganden har anmält brottet till åtal. Lag 
(2018:1802).
3 kap. Rätten att sända, framställa och sprida
Sändning av program
Rätt att sända genom tråd
1 §
Varje fysisk och juridisk person har rätt att sända  program genom tråd.
Lag (2018:1802)
.
2 §
Den frihet som följer av 1 § hindrar inte att det i lag  meddelas före-skrifter om
1. skyldighet för nätinnehavare att i den utsträckning det  behövs med hänsyn till allmänhetens intresse av tillgång till  allsidig upplysning ge utrymme för vissa program och för  tillhörande tjänster som utgörs av eller underlättar  tillgången till textning, tolkning, uppläst text eller  liknande teknik som syftar till att göra programmen  tillgängliga för personer med funktionsnedsättning,
2. skyldighet för nätinnehavare att ge utrymme för  överföringar i den utsträckning det behövs med hänsyn till  intresset av konkurrens beträffande sådana överföringar i  nätet eller allmänhetens intresse av tillgång till sådana  överföringar,
3. skyldighet för nätinnehavare att vidta åtgärder för att  tillförsäkra mottagarkretsen inflytande över programvalet,
4. skyldighet för den som sänder program i tv eller  tillhandahåller sådana program genom överföring ur en databas  enligt 1 kap. 4 § första stycket 2 a att göra programmen  tillgängliga för personer med funktionsnedsättning genom  textning, tolkning, uppläst text eller liknande teknik,
5. skyldighet för den som sänder program i tv eller  tillhandahåller sådana program genom överföring ur en databas  enligt 1 kap. 4 § första stycket 2 a att främja framställning  av och tillgång till program med europeiskt ursprung,
6. ingripanden mot fortsatt sändning av ett utbud som inriktas  på vålds-framställningar, pornografiska bilder eller hets mot  folkgrupp, eller
7. villkor för att sända program för verksamhet som bedrivs  med ett uppdrag att sända ljudradio eller tv i allmänhetens  tjänst, under förutsättning att uppdraget finansieras med  allmänna medel.
Lag (2022:1525)
.
Sändning på annat sätt än genom tråd
3 §
Rätten att sända program på annat sätt än genom tråd får  regleras genom lag som innehåller föreskrifter om tillstånd  och villkor för att sända.
Det allmänna ska eftersträva att radiofrekvenserna tas i  anspråk på ett sätt som leder till vidaste möjliga  yttrandefrihet och informationsfrihet.
Lag (2018:1802)
.
4 §
Det ska finnas möjlighet för sammanslutningar att få  tillstånd att sända ljudradioprogram i lokala radiosändningar  i den utsträckning som tillgängliga radiofrekvenser medger.  Närmare föreskrifter om detta får meddelas i lag. Lag 
(2018:1802).
Vissa förutsättningar för begränsningar i rätten att sända
5 §
I fråga om sådana begränsningar i rätten att sända program  som avses i 2-4 §§ gäller vad som föreskrivs om begränsningar  av grundläggande fri- och rättigheter i 2 kap. 21-23 §§  regeringsformen.
Lag (2018:1802)
.
Redaktionell självständighet
6 §
Den som sänder program avgör självständigt vad som ska  förekomma i programmen.
Lag (2018:1802)
.
Domstolsprövning
7 §
Frågor om rätten att sända program ska kunna prövas av  domstol eller av en nämnd vars sammansättning är bestämd i lag  och vars ordförande ska vara eller ha varit ordinarie domare.  Ett beslut av regeringen prövas av domstol och behöver endast  avse beslutets laglighet.
Om saken gäller ett ingripande på grund av missbruk av  yttrandefriheten, ska frågan prövas av domstol under medverkan  av jury enligt de närmare föreskrifter som meddelas i lag.  Detta gäller dock inte om saken rör överträdelse av sådana  föreskrifter eller villkor i fråga om kommersiell reklam,  annan annonsering eller sändning av program som avses i 1 kap. 
19 §.
Lag (2018:1802)
.
Bevarandeskyldighet och pliktleverans
8 §
Föreskrifter om skyldighet att bevara inspelningar av  program och hålla dem tillgängliga för granskning i efterhand  och om att lämna dem till arkiv får meddelas i lag. Lag 
(2018:1802).
Undantag för kartor, ritningar eller bilder som återger  Sverige
9 §
I lag får det meddelas föreskrifter med syfte att  förebygga att kartor, ritningar eller bilder som återger  Sverige helt eller delvis och innehåller upplysningar av  betydelse för rikets försvar sprids genom sändning av program.
Lag (2018:1802)
.
Framställning och spridning av tekniska upptagningar
Rätten till framställning och spridning
10 §
Varje fysisk och juridisk person har rätt att framställa  och sprida tekniska upptagningar. För rätten att offentligt  visa film, videogram eller någon annan teknisk upptagning med  rörliga bilder kan det dock krävas granskning och godkännande  i enlighet med 1 kap. 12 §.
Lag (2018:1802)
.
Undantag från spridningsrätten
11 §
Utan hinder av denna grundlag gäller det som föreskrivs i  lag, när någon i förvärvssyfte till den som är under femton år  lämnar ut filmer, videogram eller andra tekniska upptagningar  med rörliga bilder med ingående skildringar av  verklighetstrogen karaktär som återger våld eller hot om våld  mot människor eller djur.
Lag (2018:1802)
.
12 §
Bestämmelserna i denna grundlag hindrar inte att det i  lag meddelas föreskrifter om straff och särskild rättsverkan  för den som
1. visar pornografiska bilder på eller vid allmän plats genom  skyltning eller något liknande förfarande på ett sätt som kan  väcka allmän anstöt,
2. utan föregående beställning med post eller på annat sätt  tillställer någon pornografiska bilder, eller
3. bland barn och ungdomar sprider tekniska upptagningar som  genom sitt innehåll kan verka förråande eller medföra annan  allvarlig fara för de unga.
Detsamma gäller i fråga om straff och särskild rättsverkan för  den som bryter mot föreskrifter om granskning och godkännande  av filmer, videogram eller andra tekniska upptagningar med  rörliga bilder som ska visas offentligt samt av rörliga bilder  i en sådan offentlig uppspelning ur en databas som avses i 
1 kap. 4 § första stycket 2 d.
Lag (2018:1802)
.
13 §
I lag får det meddelas föreskrifter med syfte att  förebygga spridning genom teknisk upptagning av kartor,  ritningar eller bilder som återger Sverige helt eller delvis  och innehåller upplysningar av betydelse för rikets försvar.
Lag (2018:1802)
.
Bevarandeskyldighet och pliktleverans
14 §
Föreskrifter om skyldighet att bevara exemplar av  tekniska upptagningar och att hålla dem tillgängliga för  granskning får meddelas i lag. I lag får det också meddelas  föreskrifter om skyldighet att lämna exemplar av sådana  upptagningar till en myndighet och att lämna upplysningar i  anslutning till sådan skyldighet.
Lag (2018:1802)
.
Skyldighet att befordra tekniska upptagningar
15 §
Den som enligt vad som följer av lag eller annan  författning har en skyldighet att befordra tekniska  upptagningar får inte på grund av innehållet vägra eller  ställa särskilda villkor för att utföra denna skyldighet.  Detta gäller dock inte om befordran skulle innebära en sådan  överträdelse som avses i 18 § andra stycket eller 19 §.
Den som har en skyldighet enligt första stycket och som har  tagit emot en teknisk upptagning för befordran ska inte anses  som upptagningens spridare.
Lag (2018:1802)
.
Ursprungsuppgifter
16 §
Exemplar av tekniska upptagningar ska förses med tydliga  uppgifter om vem som har låtit framställa upptagningen, om  exemplaren framställs i landet och är avsedda för spridning  här. Det ska även anges när, var och av vem exemplaren har  framställts. Närmare föreskrifter om detta får meddelas i lag.
Lag (2018:1802)
.
Registrering av försäljnings- eller uthyrningsverksamhet
17 §
Föreskrifter om skyldighet för den som yrkesmässigt  säljer eller hyr ut filmer, videogram eller andra tekniska  upptagningar med rörliga bilder att anmäla sig för  registrering hos en myndighet får meddelas i lag eller, i  fråga om anmälans innehåll och hur anmälan närmare ska ske,  med stöd av lag.
Lag (2018:1802)
.
Straff
18 §
Till böter eller fängelse i högst ett år döms den som  framställer en teknisk upptagning och då uppsåtligen eller av  oaktsamhet bryter mot 16 § eller bestämmelser som avses där.
Till penningböter döms den som sprider en teknisk upptagning  som saknar någon uppgift som är föreskriven i 16 §, om det  sker uppsåtligen eller av oaktsamhet. Detsamma gäller om en  sådan uppgift är oriktig och spridaren känner till detta. Lag 
(2018:1802).
19 §
Till böter eller fängelse i högst ett år döms den som  sprider en teknisk upptagning i vetskap om att upptagningen  har tagits i beslag eller konfiskerats enligt denna grundlag.
Lag (2018:1802)
.
Upptagningar, skrifter och bilder beställda ur en databas
20 §
Av en sådan teknisk upptagning, skrift eller bild som  avses i 1 kap. 4 § första stycket 2 c ska databasens namn  framgå, liksom när, var och hur upptagningen, skriften eller  bilden har framställts. Den som driver verksamheten ska se  till att upptagningen, skriften eller bilden har sådana  uppgifter. Närmare föreskrifter om detta får meddelas i lag.
Lag (2018:1802)
.
21 §
Till böter eller fängelse i högst ett år döms den som  uppsåtligen eller av oaktsamhet bryter mot 20 § eller  bestämmelser som avses där.
Till penningböter döms den som lämnar ut en sådan teknisk  upptagning, skrift eller bild som avses i 1 kap. 4 § första  stycket 2 c och som saknar någon uppgift som är föreskriven i 
20 §, om det sker uppsåtligen eller av oaktsamhet. Detsamma  gäller om en sådan uppgift är oriktig och den som lämnar ut  upptagningen, skriften eller bilden känner till detta. Lag 
(2018:1802).
4 kap. Utgivare
Krav och befogenheter
1 §
Program och tekniska upptagningar ska ha en utgivare.  Utgivare av program ska enligt vad som närmare föreskrivs i  lag utses för varje program eller för hela eller delar av  programverksamheten.
Utgivaren utses av den som bedriver sändningsverksamheten  eller låter framställa den tekniska upptagningen. Lag 
(2018:1802).
2 §
En utgivare ska vara en fysisk person med hemvist i  Sverige. Den som är underårig eller i konkurs eller som har  förvaltare enligt särskilda bestämmelser i lag får inte vara  utgivare.
Lag (2018:1802)
.
3 §
Utgivaren ska ha befogenhet att utöva tillsyn över  framställningens offentliggörande och att bestämma över dess  innehåll så att ingenting får föras in i den mot hans eller  hennes vilja. Varje inskränkning i denna befogenhet ska vara  utan verkan.
Lag (2018:1802)
.
Uppgift om utgivare
4 §
Uppgift om vem som är utgivare av program ska hållas  tillgänglig för allmänheten. Närmare föreskrifter om detta får  meddelas i lag.
Lag (2018:1802)
.
5 §
Av en teknisk upptagning ska det framgå vem som är  utgivare. Utgivaren ska se till att varje exemplar av  upptagningen har en sådan uppgift.
Av en sådan teknisk upptagning, skrift eller bild som efter  beställning har framställts ur en databas enligt 1 kap. 4 §  första stycket 2 c ska det framgå vem som är utgivare för  databasen. Utgivaren ska se till att varje exemplar har en  sådan uppgift.
Lag (2018:1802)
.
Ställföreträdare
6 §
En utgivare för programverksamhet får utse en eller flera  ställföreträdare. För ställföreträdare gäller 2-4 §§. Upphör  utgivarens uppdrag, upphör också uppdraget att vara  ställföreträdare.
Lag (2018:1802)
.
Straff
7 §
Till böter döms den som uppsåtligen eller av oaktsamhet  bryter mot 1 §. Om omständigheterna är synnerligen försvårande  är straffet fängelse i högst ett år.
Till penningböter döms den som uppsåtligen eller av oaktsamhet  bryter mot 5 §.
I lag får det föreskrivas straff för den som bryter mot en  föreskrift i lag som har meddelats med stöd av 4 eller 6 §.
Lag (2018:1802)
.
5 kap. Yttrandefrihetsbrott, meddelarbrott och anskaffarbrott
Gärningar som anses vara yttrandefrihetsbrott
1 §
De gärningar som anges som tryckfrihetsbrott i 7 kap. 2-20 §§ tryckfrihetsförordningen ska anses vara  yttrandefrihetsbrott, om de begås i ett program eller en  teknisk upptagning och är straffbara enligt lag. Lag 
(2018:1802).
2 §
Under de förutsättningar som anges i 1 § anses som  yttrandefrihetsbrott även sådan olaga våldsskildring som  innebär att någon genom rörliga bilder närgånget eller  utdraget skildrar grovt våld mot människor eller djur med  uppsåt att framställningen sprids. Detta gäller dock inte om  gärningen med hänsyn till omständigheterna är försvarlig. Lag 
(2018:1802).
3 §
Ett tillkännagivande i en annons eller i ett annat sådant  meddelande ska inte anses vara ett yttrandefrihetsbrott om det  inte omedelbart av meddelandets innehåll framgår att ansvar  för ett sådant brott kan bli aktuellt. Är meddelandet  straffbart tillsammans med en omständighet som inte omedelbart  framgår av meddelandets innehåll, gäller vad som föreskrivs i  lag.
Detsamma gäller ett meddelande genom chiffer eller på något  annat sätt, som är hemligt för allmänheten.
Lag (2018:1802)
.
Meddelar- och anskaffarbrott
4 §
Om någon enligt 1 kap. 10 § meddelar en uppgift i syfte  att göra den offentlig i ett program eller en teknisk  upptagning och därigenom gör sig skyldig till något av  följande brott, gäller vad som föreskrivs i lag om ansvar för  det brottet:
1. uppror, högförräderi, spioneri, grovt spioneri,  utlandsspioneri, grovt utlandsspioneri, grov obehörig  befattning med hemlig uppgift, landsförräderi, landssvek eller  försök, förberedelse eller stämpling till ett sådant brott,
2. oriktigt utlämnande av en allmän handling som inte är  tillgänglig för var och en eller tillhandahållande av en sådan  handling i strid med en myndighets förbehåll vid dess  utlämnande, när gärningen är uppsåtlig, och
3. uppsåtligt åsidosättande av tystnadsplikt i de fall som  anges i en särskild lag.
Första stycket gäller också om brottet begås av någon som,  utan att vara ansvarig enligt 6 kap., medverkar som författare  eller annan upphovsman till en framställning som är avsedd att  offentliggöras i ett program eller en teknisk upptagning eller  medverkar genom att framträda i programmet.
I fråga om föreskrifter som avses i första stycket 3 tillämpas 
2 kap. 22 § första stycket regeringsformen.
Lag (2022:1518)
.
5 §
Om någon enligt 1 kap. 10 § anskaffar en uppgift i syfte  att göra den offentlig i ett program eller en teknisk  upptagning eller för att lämna ett meddelande och därigenom  gör sig skyldig till ett brott som anges i 4 § första  stycket 1, gäller vad som föreskrivs i lag om det brottet. Lag 
(2018:1802).
Ytterligare bestämmelser om yttrandefrihetsbrott
Påföljd
6 §
Vad som föreskrivs i lag om påföljd för brott som anges i 
1 och 2 §§ gäller även när dessa anses vara  yttrandefrihetsbrott.
Vid bestämmande av påföljd ska det särskilt beaktas om en  publicerad uppgift har rättats och rättelsen därefter  offentliggjorts på ett lämpligt sätt.
Lag (2018:1802)
.
Publicering av domen
7 §
Om den tilltalade döms för förtal eller förolämpning i ett  program enligt 1 §, får domstolen efter yrkande av motparten  besluta att domen helt eller delvis ska återges i ett program  i samma sändningsverksamhet.
Skyldigheten att återge domen får avse ett sammandrag av domen  som domstolen har gjort.
Lag (2018:1802)
.
Konfiskering
8 §
En teknisk upptagning som innehåller yttrandefrihetsbrott  får konfiskeras.
Är brottet olaga våldsskildring gäller också vad som  föreskrivs i lag om särskild rättsverkan av brott.
Konfiskering innebär att alla exemplar av upptagningen som är  avsedda att spridas ska förstöras. Konfiskering innebär även  att åtgärder ska vidtas så att föremål som kan användas  särskilt för att mångfaldiga den tekniska upptagningen inte  ska kunna användas för att framställa ytterligare exemplar.
Vid bedömning av frågan om konfiskering ska det särskilt  beaktas om en publicerad uppgift har rättats och rättelsen  därefter offentliggjorts på ett lämpligt sätt. Lag 
(2018:1802).
6 kap. Ansvar för yttrandefrihetsbrott
Vem som är ansvarig
Utgivare och ställföreträdare
1 §
Utgivaren är ansvarig för yttrandefrihetsbrott i ett  program eller en teknisk upptagning.
Om en ställföreträdare har inträtt som utgivare, är han eller  hon ansvarig.
Lag (2018:1802)
.
2 §
Utgivaren är ansvarig, trots att en ställföreträdare har  inträtt som utgivare, om
1. ställföreträdaren inte längre var behörig när brottet  begicks eller uppdraget annars upphört,
2. ställföreträdaren var utsedd för skens skull eller  uppenbarligen inte hade de befogenheter som anges i 4 kap. 
3 §, eller
3. uppgift om ställföreträdaren inte har hållits tillgänglig  för allmänheten på föreskrivet sätt.
Lag (2018:1802)
.
Den som bedriver sändningsverksamhet eller låter framställa en  teknisk upptagning
3 §
Den som bedriver sändningsverksamhet eller låter  framställa en teknisk upptagning är ansvarig för  yttrandefrihetsbrott, om
1. det inte fanns någon behörig utgivare när brottet begicks,
2. utgivaren var utsedd för skens skull eller uppenbarligen  inte hade de befogenheter som anges i 4 kap. 3 §, eller
3. uppgift om utgivaren inte har hållits tillgänglig för  allmänheten på föreskrivet sätt.
Lag (2018:1802)
.
Spridare
4 §
Den som sprider en teknisk upptagning är ansvarig för  yttrandefrihetsbrott i stället för den som anges i 3 §, om  uppgift enligt 3 kap. 16 § om vem som har låtit framställa  upptagningen
1. saknas och det inte kan klarläggas vem han eller hon är,
2. avser en person som saknar känd hemvist i Sverige och som  inte heller kan påträffas här under rättegången,
3. avser en person som har hemvist utomlands, eller
4. är oriktig och den som sprider upptagningen känner till  detta.
Lag (2018:1802)
.
Ansvar vid vissa direktsändningar
5 §
I fråga om andra direktsända program än sådana som avses i 
1 kap. 16 § får det i lag föreskrivas att den som framträder i  programmet ska ansvara för sina yttranden själv. Lag 
(2018:1802).
Särskilda regler om utgivares ansvar för information i en  databas
6 §
Om en utgivare av en databas enligt 1 kap. 4 § första  stycket 2 a-c har underrättats av Justitiekanslern eller  målsäganden om att databasen innehåller viss information som  kan utgöra yttrandefrihetsbrott, och utgivaren inom två veckor  efter det att underrättelsen togs emot tar bort informationen  ur databasen, kan han eller hon inte hållas ansvarig för  informationen. Detta gäller endast om det kan antas att  informationen började tillhandahållas ur databasen tidigare än  ett år innan underrättelsen.
Närmare föreskrifter om underrättelser enligt första stycket  får meddelas i lag.
Lag (2018:1802)
.
7 §
Om en utgivare av en databas enligt 1 kap. 4 § första  stycket 2 a-c, utan en föregående underrättelse enligt 6 §,  har delgetts en stämningsansökan med yrkande om ansvar eller  skadestånd för yttrandefrihetsbrott avseende viss information  i databasen, och utgivaren inom två veckor efter delgivningen  tar bort informationen ur databasen, kan han eller hon inte  hållas ansvarig för informationen.
Trots första stycket kan utgivaren hållas ansvarig om det görs  antagligt att informationen började tillhandahållas ur  databasen ett år innan utgivaren delgavs stämningsansökningen  eller senare.
Lag (2018:1802)
.
Invändning mot ansvar
8 §
Om den som är tilltalad för yttrandefrihetsbrott vill  åberopa en omständighet som enligt detta kapitel medför att  han eller hon inte ska vara ansvarig, ska denna omständighet  åberopas före huvudförhandlingen. Annars får domstolen inte ta  hänsyn till omständigheten.
Lag (2018:1802)
.
Ansvarets innebörd
9 §
Den som är ansvarig för yttrandefrihetsbrott enligt detta  kapitel ska anses ha haft kännedom om innehållet i programmet  eller den tekniska upptagningen och medgett sändning eller  utgivning.
Lag (2018:1802)
.
7 kap. Tillsyn och åtal
Huvudregel för tillsyn och åtal
1 §
Bestämmelserna i 9 kap. 1-7 §§ tryckfrihetsförordningen om  tillsyn och åtal gäller också i fråga om program, tekniska  upptagningar och yttrandefrihetsmål, om inte annat följer av  bestämmelserna i detta kapitel.
Lag (2018:1802)
.
Justitiekanslerns överlämnande av åklagaruppdrag
2 §
Justitiekanslern får när det gäller tekniska upptagningar  överlämna åt allmän åklagare att vara åklagare i  yttrandefrihetsmål om ansvar eller konfiskering på grund av  olaga hot, hets mot folkgrupp, olaga våldsskildring, hot mot  tjänsteman, övergrepp i rättssak eller brott mot medborgerlig  frihet. Rätten att väcka allmänt åtal får dock inte överlämnas  när det gäller yttrandefrihetsbrotten hets mot folkgrupp eller  brott mot medborgerlig frihet.
Lag (2018:1802)
.
Preskription vid allmänt åtal
3 §
Den tid inom vilken allmänt åtal för yttrandefrihetsbrott  ska väckas är i fråga om
1. program sex månader från det att programmet sändes,
2. tillhandahållande som avses i 1 kap. 4 § första  stycket 2 a-c sex månader från när informationen inte längre  tillhandahölls,
3. offentlig uppspelning ur en databas som avses i 1 kap. 4 §  första stycket 2 d sex månader från uppspelningen, och
4. tekniska upptagningar ett år från det att upptagningen gavs  ut.
Beträffande sådana tekniska upptagningar som saknar någon av  de i 3 kap. 16 § föreskrivna uppgifterna gäller dock vad som  är föreskrivet i lag om tid för väckande av talan med den  begränsningen att allmänt åtal inte får väckas senare än två  år från det att Justitiekanslern fick kännedom om  upptagningen.
Lag (2018:1802)
.
Konfiskering utan åtal
4 §
Finns det ingen ansvarig för ett yttrandefrihetsbrott  enligt 6 kap. när det gäller en teknisk upptagning, får  åklagaren eller målsäganden i stället för att väcka åtal  ansöka om att upptagningen ska konfiskeras. Detsamma gäller  när den som är ansvarig för brott inte kan delges stämning i  Sverige.
Lag (2018:1802)
.
Granskning och tillsyn i vissa fall
5 §
I lag får det meddelas föreskrifter om att en nämnd vars  sammansättning är bestämd i lag och vars ordförande ska vara  eller ha varit ordinarie domare ska granska om program som  någon har sänt står i överensstämmelse med de föreskrifter  eller andra villkor som gäller för sändningarna.
En sådan nämnd får endast uttala sin mening och förelägga den  sändande att följa föreskrifterna eller villkoren. I lagen får  det föreskrivas att ett föreläggande av nämnden får förenas  med vite. Frågor om ansvar för yttrandefrihetsbrott och om  utdömande av vite prövas alltid av domstol enligt 3 kap. 7 §.
Lag (2022:1525)
.
6 §
I lag får det meddelas föreskrifter om särskild tillsyn  över att yttrandefriheten i filmer, videogram eller andra  tekniska upptagningar med rörliga bilder inte missbrukas genom  olaga våldsskildring. Tillsynen får även avse att sådana  upptagningar som innehåller våld eller hot om våld inte i  förvärvssyfte sprids till den som är under femton år.
Det får i lag meddelas föreskrifter om befogenhet för en  myndighet att vid tillsyn enligt första stycket tillfälligt ta  hand om ett exemplar av en film, ett videogram eller en  teknisk upptagning med rörliga bilder som kan antas innehålla  en framställning som innefattar olaga våldsskildring. Lag 
(2018:1802).
7 §
I fråga om sådana föreskrifter som avses i 5 och 6 §§  gäller vad som föreskrivs om begränsningar av grundläggande  fri- och rättigheter i 2 kap. 21-23 §§ regeringsformen. Lag 
(2018:1802).
8 kap. Särskilda tvångsmedel
Beslag av tekniska upptagningar
Huvudregel
1 §
Bestämmelserna i 10 kap. tryckfrihetsförordningen om  beslag av tryckta skrifter gäller också i fråga om beslag av  tekniska upptagningar, om inte annat följer av bestämmelserna  i detta kapitel.
Lag (2018:1802)
.
Särskilda regler om beslag
2 §
När Justitiekanslern har beslutat om konfiskeringsbeslag  eller fastställt ett sådant beslag, får rätten på  Justitiekanslerns begäran medge att den tidsfrist som anges i 
10 kap. 4 § tryckfrihetsförordningen förlängs, om tiden är  otillräcklig med hänsyn till beslagets omfattning eller någon  annan omständighet. Förlängningen får inte avse längre tid än  som är oundgängligen nödvändig och får omfatta sammanlagt  högst två veckor.
Lag (2018:1802)
.
3 §
Om Justitiekanslern enligt 7 kap. 2 § har överlämnat åt  allmän åklagare att vara åklagare i yttrandefrihetsmål gäller  vad som anges i detta kapitel och i 10 kap. 2, 4 och 12 §§  tryckfrihetsförordningen om Justitiekanslerns uppgifter även  den allmänna åklagaren. Vad som anges i 10 kap. 3 § andra  stycket tryckfrihetsförordningen om anmälan av beslag gäller  dock inte allmän åklagare.
Lag (2018:1802)
.
4 §
Beslut om beslag av teknisk upptagning ska innehålla  uppgifter om det eller de avsnitt av framställningen som har  gett anledning till beslaget.
Om det vid ett sådant utredningsbeslag som avses i 10 kap. 
12 § tryck-frihetsförordningen inte är möjligt att i beslutet  närmare ange varje avsnitt som har gett anledning till  beslaget, ska det i efterhand i ett särskilt beslut anges  vilka avsnitt som åberopas som brottsliga. Ett sådant beslut  ska meddelas så snart det är möjligt.
Beslaget gäller endast de särskilda skivor, rullar eller andra  sådana delar av upptagningen där dessa avsnitt förekommer. Lag 
(2018:1802).
5 §
Bevis om beslag ska utan avgift lämnas till den som  beslaget har gjorts hos och den som har låtit framställa den  tekniska upptagningen. Beviset ska innehålla uppgifter om det  eller de avsnitt i upptagningen som har gett anledning till  beslaget. Ett sådant bevis ska lämnas så snart det är möjligt.
Lag (2018:1802)
.
Beslag av upptagningar, skrifter eller bilder beställda ur en  databas
6 §
För en upptagning, skrift eller bild som har beställts ur  en databas enligt 1 kap. 4 § första stycket 2 c gäller vid  yttrandefrihetsbrott vad som anges om utredningsbeslag i 10  kap. 12 § tryckfrihetsförordningen. I stället för 10 kap. 7  och 10 §§ gäller dock beträffande tekniska upptagningar vad  som föreskrivs i 4 och 5 §§.
Lag (2018:1802)
.
9 kap. Skadestånd
Allmänna förutsättningar
1 §
Skadestånd för missbruk av yttrandefriheten genom  innehållet i ett program eller en teknisk upptagning får  grundas endast på att det program eller den tekniska  upptagning som kravet avser innefattar yttrandefrihetsbrott.
I fråga om skadestånd på grund av brott som avses i 5 kap. 3-5 §§ gäller vad som är föreskrivet i lag.
Vad som sägs om skadestånd enligt detta kapitel gäller i  tillämpliga delar även krav enligt 5 kap. 7 § på att en dom om  förtal eller förolämpning ska återges i ett program.
Bestämmelsen i 6 kap. 9 § gäller också i fråga om skadestånd  på grund av yttrandefrihetsbrott i ett program eller en  teknisk upptagning.
Lag (2018:1802)
.
Vem som är ansvarig
2 §
Den som är ansvarig för yttrandefrihetsbrott enligt 6 kap.  är även ansvarig för skadestånd.
Krav på skadestånd kan även riktas mot den som bedriver  programverksamheten eller har låtit framställa den tekniska  upptagningen.
Om en utgivare inte ansvarar för yttrandefrihetsbrott till  följd av 6 kap. 6 och 7 §§ är han eller hon inte heller  ansvarig för skadestånd.
Lag (2018:1802)
.
3 §
Vid direktsändningar som avses i 1 kap. 16 § är  gärningsmannen ansvarig för skadestånd på grund av brott som  han eller hon begår i sändningen.
Krav på skadestånd kan även riktas mot den som bedriver  programverksamheten.
Lag (2018:1802)
.
4 §
Om den som skulle ha varit ansvarig för  yttrandefrihetsbrott i en teknisk upptagning inte har någon  känd hemvist i landet när brottet begås och inte heller kan  påträffas här under rättegången och ansvaret därför övergår på  den som sprider upptagningen enligt 6 kap. 4 § 1 och 2, får  krav på skadestånd ändå riktas även mot den som skulle ha  varit ansvarig. Det gäller i den utsträckning skadestånd kan  dömas ut enligt lag.
Lag (2018:1802)
.
5 §
Om någon är ansvarig för skadestånd på grund av  yttrandefrihetsbrott i egenskap av ställföreträdare för en  juridisk person, får krav på skadestånd även riktas mot den  juridiska personen.
Om en förmyndare, god man eller förvaltare i den egenskapen är  ansvarig för skadestånd på grund av yttrandefrihetsbrott, får  krav på skadestånd även riktas mot den för vilken förmyndaren,  den gode mannen eller förvaltaren har utsetts.
Krav på skadestånd enligt denna paragraf får framställas om  och i den omfattning anspråket kan göras gällande enligt lag.
Lag (2018:1802)
.
6 §
Om två eller flera är ansvariga för skadestånd enligt  detta kapitel, ansvarar de solidariskt för skadeståndet. I  fråga om ansvaret dem emellan gäller vad som föreskrivs i lag.
Lag (2018:1802)
.
Skadestånd när straff för brottet inte kan dömas ut
7 §
Krav på skadestånd med anledning av ett  yttrandefrihetsbrott kan framställas trots att straff för  brottet inte kan dömas ut på grund av preskription eller av  något annat skäl.
Lag (2018:1802)
.
10 kap. Rättegången i yttrandefrihetsmål
1 §
Vad som sägs i 12 kap. tryckfrihetsförordningen om  rättegången i tryckfrihetsmål ska gälla också i fråga om  motsvarande mål som avser program och tekniska upptagningar 
(yttrandefrihetsmål). Hänvisningen i 12 kap. 3 §  tryckfrihetsförordningen till 8 kap. tryckfrihetsförordningen  ska avse 6 kap. denna grundlag.
De som har utsetts till juryledamöter för tryckfrihetsmål ska  också vara juryledamöter i yttrandefrihetsmål. Lag 
(2018:1802).
11 kap. Program och tekniska upptagningar från utlandet
Vidaresändningar av program från utlandet
1 §
För samtidig och oförändrad vidaresändning här i landet av  program som avses i 1 kap. 3 § och som kommer från utlandet  eller förmedlas hit genom satellitsändning men inte utgår från  Sverige, gäller denna grundlag enbart i fråga om
- censurförbud och förbud mot andra hindrande åtgärder enligt 
1 kap. 11 §,
- innehav av tekniska hjälpmedel och anläggande av trådnät  enligt 1 kap. 13 §,
- förbud mot ingripanden enligt 1 kap. 14 §,
- det förhållningssätt som enligt 1 kap. 15 § ska iakttas vid  tillämpningen av denna grundlag,
- rätt att sända program i tråd enligt 3 kap. 1 §, och
- särskilda regler för lagstiftning och rättslig prövning  enligt 3 kap. 5 och 7 §§.
Dessutom ska bestämmelserna om meddelar- och anskaffarfrihet i 
4 och 7 §§ tillämpas.
Om riksdagen har godkänt en internationell överenskommelse om  program, får sådana föreskrifter om reklam och annonsering som  avses i 1 kap. 19 § inte hindra vidaresändning av program om  det skulle strida mot överenskommelsen.
Lag (2018:1802)
.
Tekniska upptagningar från utlandet
2 §
Bestämmelserna i 1-10 och 12 kap. är tillämpliga på sådana  tekniska upptagningar som har framställts utomlands och som  lämnas ut för spridning i Sverige. Vad som sägs i denna  grundlag om den som har låtit framställa upptagningen ska då i  stället gälla den som lämnar ut upptagningen för spridning här  i landet.
Lag (2018:1802)
.
Meddelar- och anskaffarfrihet
3 §
Det som sägs om meddelar- och anskaffarfrihet i 1 kap. 
10 § gäller även i fråga om sådana tekniska upptagningar som  har framställts utomlands och som lämnas ut för spridning här  men som inte huvudsakligen är avsedda att spridas i Sverige.
Första stycket gäller dock inte om
1. meddelandet eller anskaffandet innefattar brott mot  Sveriges säkerhet,
2. meddelandet innefattar ett sådant utlämnande eller  tillhandahållande som avses i 5 kap. 4 § första stycket 2,  eller
3. meddelandet utgör ett uppsåtligt åsidosättande av  tystnadsplikt.
Lag (2018:1802)
.
4 §
Det som sägs om meddelar- och anskaffarfrihet i 3 §  tillämpas för en teknisk upptagning som inte har lämnats ut  för spridning i Sverige, om uppgiften meddelats eller  anskaffats här.
Lag (2018:1802)
.
5 §
Meddelaren har i fall som avses i 3 och 4 §§ rätt till  anonymitet enligt 2 kap.
Bestämmelsen om undantag från tystnadsplikt i 2 kap. 4 § 3 ska  omfatta även andra brott mot Sveriges säkerhet än de som anges  där.
Lag (2018:1802)
.
6 §
Om ett meddelande eller anskaffande är straffbart enligt 3  eller 4 §, gäller vad som anges i denna grundlag om meddelar-  och anskaffarbrott.
Mål om ansvar eller skadestånd på grund av ett sådant brott  handläggs enligt bestämmelserna om yttrandefrihetsmål, om inte  annat följer av 10 kap. 1 § denna grundlag och 12 kap. 1 §  andra stycket tryckfrihetsförordningen.
Lag (2018:1802)
.
7 §
Om ett program sänds från en sändare utanför Sverige,  gäller 3-6 §§ i fråga om rätten att meddela och anskaffa  uppgifter och att vara anonym, om uppgifterna har meddelats  eller anskaffats här.
I fråga om program som sänds från öppna havet eller luftrummet  däröver får det dock i lag föreskrivas undantag från rätten  att meddela och anskaffa uppgifter.
Lag (2018:1802)
.
12 kap. Allmänna bestämmelser
1 §
Vad som föreskrivs i 14 kap. 1-3 §§  tryckfrihetsförordningen om resning, tillsättande av en ny  jury och skyndsam handläggning av mål gäller också i fråga om  motsvarande mål enligt denna grundlag.
Lag (2018:1802)
.
Internationellt rättsligt bistånd
2 §
I fråga om internationellt rättsligt bistånd gäller vad  som föreskrivs i lag. Sådant bistånd får inte lämnas i strid  med svenska allmänna rättsprinciper på det  yttrandefrihetsrättsliga området.
Lag (2018:1802)
.
Andra än svenska medborgare och svenska juridiska personer
3 §
För andra än svenska medborgare och svenska juridiska  personer får särskilda begränsningar göras genom lag i fråga  om yttrandefriheten enligt denna grundlag.
Lag (2018:1802)
.
Frågor som inte regleras i grundlagen
4 §
I frågor som inte har reglerats särskilt i denna grundlag  eller i en särskild lag som har meddelats med stöd av  grundlagen, gäller vad som annars är föreskrivet i lag eller  annan författning.
Lag (2018:1802)
.
Övergångsbestämmelser
1991:1469
1. Denna grundlag träder i kraft den 1 januari 1992.
2. De nya föreskrifterna skall inte tillämpas på radioprogram  som har sänts före ikraftträdandet.
3. I fråga om filmer och ljudupptagningar som har lämnats ut  för spridning före ikraftträdandet skall de nya föreskrifterna  tillämpas med följande undantag:
a) En film eller en ljudupptagning skall anses ha lämnats ut  för spridning den dag denna grundlag trätt i kraft.
b) Föreskrifterna i 2 kap., 3 kap. 13 § första-tredje  styckena, 4 kap., 6 kap. 1-5 §§ och 10 kap. 1 § första stycket  andra meningen skall inte tillämpas.
c) Den som sprider en film är ansvarig för  yttrandefrihetsbrott i filmen, om spridningen skulle ha varit  straffbar även enligt äldre bestämmelser.
d) Ansvaret för yttrandefrihetsbrott i en ljudupptagning  ligger på upphovsmannen och den som framträder i upptagningen,  om de är att anse som gärningsmän, samt på den som har låtit  framställa upptagningen och på den som sprider den, allt under  förutsättning att deras handlande skulle ha varit straffbart  även enligt äldre bestämmelser.
e) I stället för vad som föreskrivs i 8 kap. 2 § första  stycket gäller att skadestånd kan krävas ut av den som enligt  c) och d) bär det straffrättsliga ansvaret för innehållet i en  film eller en ljudupptagning.
f) De nya föreskrifterna gäller inte i fråga om spridning som  före ikraftträdandet har skett av filmer med skildringar av  sexuellt våld eller tvång eller närgångna eller utdragna  skildringar av grovt våld mot människor eller djur.
g) De nya föreskrifterna tillämpas inte vid prövning av talan  som har väckts före ikraftträdandet. Skulle en tillämpning av  de nya föreskrifterna ha lett till frihet från påföljd, får  någon sådan dock inte ådömas.
1994:1477
Denna lag träder i kraft den 1 januari 1995. Har beslut om  beslag meddelats före ikraftträdandet skall äldre bestämmelser  tillämpas för beslaget.
1998:1439
1. Denna lag träder i kraft den 1 januari 1999.
2. I fråga om tekniska upptagningar som inte omfattas av  tidigare lydelse och som har lämnats ut för spridning före  ikraftträdandet skall de nya föreskrifterna tillämpas med  följande undantag.
a) En teknisk upptagning skall anses ha lämnats ut för  spridning den dag denna grundlag trätt i kraft.
b) Föreskrifterna i 2 kap., 3 kap. 13 § första-tredje  styckena, 4 kap., 6 kap. 1 och 2 §§ och 10 kap. 1 § första  stycket andra meningen skall inte tillämpas.
c) Den som sprider en teknisk upptagning är ansvarig för  yttrandefrihetsbrott i upptagningen, om gärningen skulle ha  varit straffbar även enligt äldre bestämmelser.
d) I stället för vad som föreskrivs i 8 kap. 2 § första  stycket gäller att skadestånd kan krävas ut av den som enligt  c bär det straffrättsliga ansvaret för innehållet i en teknisk  upptagning, om skadeståndsskyldighet förelegat enligt  bestämmelser i vanlig lag.
e) De nya föreskrifterna gäller inte i fråga om spridning som  före ikraftträdandet har skett av tekniska upptagningar med  bilder som innefattar skildringar av sexuellt våld eller  tvång.
f) De nya föreskrifterna tillämpas inte vid prövning av talan  som har väckts före ikraftträdandet. Skulle en tillämpning av  de nya föreskrifterna ha lett till frihet från påföljd, får  någon sådan dock inte dömas ut.
3. De äldre föreskrifterna skall tillämpas på ljudupptagningar  som har lämnats ut för spridning före ikraftträdandet.
4. I mål som rör skildring av barn i pornografisk bild  tillämpas äldre föreskrifter, om talan väckts före  ikraftträdandet.
2002:909
1. Denna lag träder i kraft den 1 januari 2003.
2. Äldre föreskrifter tillämpas på sådant tillhandahållande  som avses i 1 kap. 9 § och som skett före ikraftträdandet.
3. Den nya föreskriften i 7 kap. 1 § andra stycket första  meningen om preskriptionstid för yttrandefrihetsbrott vid  tillhandahållande som avses i 1 kap. 9 § tillämpas endast på  information som fortfarande finns i databasen vid  ikraftträdandet.
4. Den nya föreskriften i 7 kap. 1 § andra stycket tredje  meningen tillämpas endast på tekniska upptagningar som ges ut  efter ikraftträdandet.
2018:1802
1. Denna lag träder i kraft den 1 januari 2019.
2. Bestämmelserna i 6 kap. 6 och 7 §§ tillämpas även på  information i en databas som började tillhandahållas före  ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.