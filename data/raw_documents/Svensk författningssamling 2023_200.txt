Title: Mervärdesskattelag (2023:200)
SFS Number: Svensk författningssamling 2023:200
URL: https://www.riksdagen.se/sv/dokument-och-lagar/dokument/svensk-forfattningssamling/mervardesskattelag-2023200_sfs-2023-200/
Source Link: http://rkrattsbaser.gov.se/sfst?bet=2023:200
Amendment Register Link: http://rkrattsbaser.gov.se/sfsr?bet=2023:200
Ministry/Authority: Finansdepartementet
Issued: 2023-04-27
Metadata: {"Utfärdad": "2023-04-27", "Ändrad": "t.o.m. SFS 2024:942"}

==================================================

Mervärdesskattelag (2023:200)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2023:200
Departement/myndighet
:   
Finansdepartementet
Utfärdad
:   
2023-04-27
Ändrad
:   
t.o.m. SFS 2024:942
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens innehåll
2 kap. Definitioner och förklaringar
3 kap. Mervärdesskattens tillämpningsområde
4 kap. Beskattningsbara personer
5 kap. Beskattningsbara transaktioner
6 kap. Platsen för beskattningsbara transaktioner
7 kap. Beskattningsgrundande händelse och redovisning
8 kap. Beskattningsunderlag
9 kap. Skattesatser
10 kap. Generell skatteplikt och undantag
11 kap. Varor i vissa lager
12 kap. Frivillig beskattning för fastighetsupplåtelser
13 kap. Avdrag för ingående skatt
14 kap. Återbetalning av skatt
15 kap. Justering av avdrag för ingående skatt som är  hänförlig till investeringsvaror
16 kap. Vem som är betalningsskyldig
17 kap. Fakturering
18 kap. Särskild ordning för beskattningsbara personer med  liten årsomsättning
19 kap. Särskild ordning för resebyråer
20 kap. Särskild ordning för begagnade varor, konstverk,  samlarföremål och antikviteter
21 kap. Särskild ordning för investeringsguld
22 kap. Särskilda ordningar för distansförsäljning av varor  och vissa tillhandahållanden av tjänster
23 kap. Särskild ordning för deklaration och betalning av  mervärdesskatt vid import
24 kap. Överklagande
Övergångsbestämmelser
1 kap. Lagens innehåll
1 §
I denna lag finns bestämmelser om mervärdesskatt.
Mervärdesskatt är en transaktionsbaserad, indirekt och allmän  skatt på konsumtion. Skatten ska betalas till staten i  enlighet med denna lag.
2 §
Lagens innehåll är uppdelat enligt följande.
1 kap. Lagens innehåll
2 kap. Definitioner och förklaringar
3 kap. Mervärdesskattens tillämpningsområde
4 kap. Beskattningsbara personer
5 kap. Beskattningsbara transaktioner
6 kap. Platsen för beskattningsbara transaktioner
7 kap. Beskattningsgrundande händelse och redovisning
8 kap. Beskattningsunderlag
9 kap. Skattesatser
10 kap. Generell skatteplikt och undantag
11 kap. Varor i vissa lager
12 kap. Frivillig beskattning för fastighetsupplåtelser
13 kap. Avdrag för ingående skatt
14 kap. Återbetalning av skatt
15 kap. Justering av avdrag för ingående skatt som är  hänförlig till investeringsvaror
16 kap. Vem som är betalningsskyldig
17 kap. Fakturering
18 kap. Särskild ordning för beskattningsbara personer med  liten årsomsättning
19 kap. Särskild ordning för resebyråer
20 kap. Särskild ordning för begagnade varor, konstverk,  samlarföremål och antikviteter
21 kap. Särskild ordning för investeringsguld
22 kap. Särskilda ordningar för distansförsäljning av varor  och vissa tillhandahållanden av tjänster
23 kap. Särskild ordning för deklaration och betalning av  mervärdesskatt vid import
24 kap. Överklagande
Bestämmelser om mervärdesskatt i andra författningar
3 §
Ytterligare bestämmelser om mervärdesskatt finns i
1. lagen (2000:142) om avtal med Danmark om mervärdesskatt för  den fasta vägförbindelsen över Öresund, och
2. lagen (1994:1551) om frihet från skatt vid import, m.m.
4 §
Bestämmelser om mervärdesskatt finns även i rådets  genomförandeförordning (EU) nr 282/2011 av den 15 mars 2011 om  fastställande av tillämpningsföreskrifter för direktiv 
2006/112/EG om ett gemensamt system för mervärdesskatt.
Bestämmelser om förfarandet i andra författningar
5 §
Bestämmelser om förfarandet vid uttag av skatt finns i  skatteförfarandelagen (2011:1244).
Bestämmelser om förfarandet finns även i
1. 14 kap. om återbetalning av skatt,
2. 22 kap. om särskilda ordningar för distansförsäljning av  varor och vissa tillhandahållanden av tjänster,
3. 23 kap. om särskild ordning för deklaration och betalning  av mervärdesskatt vid import, och
4. tullagen (2016:253).
Bestämmelser om omräkningsförfarande för företag som har sin  redovisning i euro
6 §
Bestämmelser om omräkning från euro till svenska kronor  finns, förutom i denna lag, även i lagen (2000:46) om  omräkningsförfarande vid beskattning för företag som har sin  redovisning i euro, m.m.
Annan statlig skatt eller avgift
7 §
Vid beräkning av en sådan statlig skatt eller avgift som  enligt särskilda bestämmelser ska tas ut efter  försäljningspriset eller något annat liknande värde ska värdet  inte inbegripa kompensation för skatt enligt denna lag.
2 kap. Definitioner och förklaringar
Var finns definitioner och förklaringar?
1 §
I detta kapitel finns definitioner av vissa begrepp samt  förklaringar till hur vissa termer och uttryck används i  lagen. Det finns definitioner och förklaringar också i andra  kapitel. Var definitioner och förklaringar finns framgår av  följande uppställning:
Definition eller förklaring av	        finns i
- ankomstort vid del av persontransport
inom EU	                                6 kap. 19 och 50 §§
- anläggning för tillfällig lagring	24 §
- avgångsort vid del av persontransport
inom EU	                                6 kap. 19 och 50 §§
- benämningar för vissa EU-rättsakter	2 §
- beskattningsbar person	        4 kap. 2 och 3 §§
- beskattningsbara transaktioner	5 kap. 2 §
- beskattningsbar återförsäljare av
el m.m.	                                6 kap. 21 §
- beskattningsbar återförsäljare av
begagnade varor m.m.                    20 kap. 10 §
- beskattningsgrundande händelse        7 kap. 3 §
- beskattningsår	                3-6 §§
- del av persontransport inom EU	6 kap. 19 och 50 §§
- distansförsäljning av varor	        7 och 8 §§
- ekonomisk verksamhet	                4 kap. 2 §
- elektronisk faktura	                10 §
- enfunktionsvoucher	                27 §
- EU eller EU-land	                21 §
- faktura	                        9 §
- fastighet	                        11 §
- felaktigt debiterad mervärdesskatt    12 §
- flerfunktionsvoucher	                27 §
- fri omsättning	                24 §
- frizon	                        24 §
- icke-unionsvara	                24 §
- import av varor	                5 kap. 37 §
- ingående skatt	                13 kap. 4 och 5 §§
- investeringsguld	                21 kap. 2 §
- justeringsbelopp	                15 kap. 16 §
- justeringsperiod	                15 kap. 10 §
- kommun	                        13 §
- korttidsuthyrning av transportmedel   6 kap. 52 §
- leverans av varor	                5 kap. 3 §
- marknadsvärde	                        14 och 15 §§
- mellanhand vid leverans av varor i
flera led	                        6 kap. 16 §
- mervärdesskattegrupper	        4 kap. 7 §
- nya transportmedel	                16 §
- personbil	                        17 §
- punktskattepliktiga varor	        18 §
- representant	                        22 kap. 8 §
- skatteupplag	                        11 kap. 2 §
- statliga affärsverk	                19 §
- särskild mervärdesskattedeklaration   22 kap. 6 §
- telekommunikationstjänster	        20 §
- temporärt exporterade varor	        24 §
- tillhandahållande av tjänster	        5 kap. 26 §
- tredje territorium	                22 §
- tullager	                        24 §
- tullförfarandena extern transitering,  intern unionstransitering, passiv
förädling och tillfällig införsel       24 §
- tullskuld	                        24 §
- unionsintern varutransport	        6 kap. 42 §
- unionsinternt förvärv av varor        5 kap. 22 §
- unionsvara	                        24 §
- utgående skatt	                25 §
- uttag av tjänster	                5 kap. 29 och 30 §§
- uttag av varor	                5 kap. 8-10 §§
- voucher	                        26 §
- årsomsättning inom EU	                18 kap. 3 §
- årsomsättning inom landet	        18 kap. 2 §
Lag (2024:942)
.
Benämningar för vissa EU-rättsakter
2 §
I denna lag avses med
- direktivet om handel med utsläppsrätter: Europaparlamentets  och rådets direktiv 2003/87/EG av den 13 oktober 2003 om ett  system för handel med utsläppsrätter för växthusgaser inom  unionen och om ändring av rådets direktiv 96/61/EG, i lydelsen  enligt kommissionens delegerade förordning (EU) 2021/1416,
- dricksvattendirektivet: Europaparlamentets och rådets  direktiv (EU) 2020/2184 av den 16 december 2020 om kvaliteten  på dricksvatten, i den ursprungliga lydelsen,
- EU:s livsmedelsförordning: Europaparlamentets och rådets  förordning (EG) nr 178/2002 av den 28 januari 2002 om allmänna  principer och krav för livsmedelslagstiftning, om inrättande  av Europeiska myndigheten för livsmedelssäkerhet och om  förfaranden i frågor som gäller livsmedelssäkerhet, i lydelsen  enligt Europaparlamentets och rådets förordning (EU) 
2019/1381,
- EU-återbetalningsdirektivet: rådets direktiv 2008/9/EG av  den 12 februari 2008 om fastställande av närmare regler för  återbetalning enligt direktiv 2006/112/EG av mervärdesskatt  till beskattningsbara personer som inte är etablerade i den  återbetalande medlemsstaten men i en annan medlemsstat, i  lydelsen enligt rådets direktiv 2010/66/EU,
- förordningen om tullbefrielse: rådets förordning (EG)  nr 1186/2009 av den 16 november 2009 om upprättandet av ett  gemenskapssystem för tullbefrielse,
- genomförandeförordningen: rådets genomförandeförordning (EU)  nr 282/2011 av den 15 mars 2011 om fastställande av  tillämpningsföreskrifter för direktiv 2006/112/EG om ett  gemensamt system för mervärdesskatt,
- mervärdesskattedirektivet: rådets direktiv 2006/112/EG av  den 28 november 2006 om ett gemensamt system för  mervärdesskatt, i lydelsen enligt rådets direktiv (EU) 
2022/890,
- unionstullkodexen: Europaparlamentets och rådets förordning 
(EU) nr 952/2013 av den 9 oktober 2013 om fastställande av en  tullkodex för unionen.
Beskattningsår
3 §
Med beskattningsår avses beskattningsår enligt  inkomstskattelagen (1999:1229), om inte annat följer av 
4-6 §§.
4 §
Om skatt enligt denna lag hänför sig till en verksamhet  för vilken skattskyldighet inte gäller enligt  inkomstskattelagen (1999:1229), avses med beskattningsår
1. kalenderåret, eller
2. räkenskapsåret, om detta är brutet och överensstämmer med  vad som anges i 3 kap. bokföringslagen (1999:1078).
5 §
I ärenden om återbetalning av ingående skatt till en sådan  beskattningsbar person som avses i 14 kap. 3 § avses med  beskattningsår det kalenderår som ansökan om återbetalning  gäller.
6 §
Med beskattningsår avses kalenderåret när det gäller skatt  enligt denna lag som redovisas enligt
1. 22 kap. om särskilda ordningar för distansförsäljning av  varor och vissa tillhandahållanden av tjänster, eller
2. bestämmelser som i ett annat EU-land motsvarar artiklarna 
358a-369, 369a-369k eller 369l-369x i  mervärdesskattedirektivet.
Distansförsäljning av varor
7 §
Med unionsintern distansförsäljning av varor avses  leverans av varor som sänds eller transporteras av  leverantören eller för dennes räkning från ett annat EU-land  än det där försändningen eller transporten till förvärvaren  avslutas, om
1. varorna levereras till
a) en beskattningsbar person, eller en juridisk person som  inte är en beskattningsbar person, vars unionsinterna förvärv  av varor inte är föremål för mervärdesskatt enligt 3 kap. 
4-7 §§ eller enligt bestämmelser som i ett annat EU-land  motsvarar artikel 3.1 i mervärdesskattedirektivet, eller
b) någon annan som inte är en beskattningsbar person, och
2. varorna varken är nya transportmedel eller varor som  levereras efter montering eller installation, med eller utan  provning, av leverantören eller för dennes räkning.
Transporten eller försändningen ska anses utföras av  leverantören eller för dennes räkning även när leverantören  medverkar indirekt i den.
8 §
Med distansförsäljning av varor importerade från en plats  utanför EU avses leverans av varor som sänds eller  transporteras av leverantören eller för dennes räkning från en  plats utanför EU till en förvärvare i ett EU-land, om
1. varan levereras till
a) en beskattningsbar person, eller en juridisk person som  inte är en beskattningsbar person, vars unionsinterna förvärv  av varor inte är föremål för mervärdesskatt enligt 3 kap. 
4-7 §§ eller enligt bestämmelser som i ett annat EU-land  motsvarar artikel 3.1 i mervärdesskattedirektivet, eller
b) någon annan som inte är en beskattningsbar person, och
2. varorna varken är nya transportmedel eller varor som  levereras efter montering eller installation, med eller utan  provning, av leverantören eller för dennes räkning.
Transporten eller försändningen ska anses utföras av  leverantören eller för dennes räkning även när leverantören  medverkar indirekt i den.
Faktura
9 §
Med faktura avses dokument eller meddelande i pappersform  eller i elektronisk form som uppfyller villkoren för fakturor  i 17 kap. eller, om faktureringsreglerna i ett annat EU-land  gäller enligt artikel 219a i mervärdesskattedirektivet, som  uppfyller villkoren för fakturor i det landet.
10 §
Med elektronisk faktura avses en faktura enligt 9 § som  utfärdas och tas emot i ett elektroniskt format.
Fastighet
11 §
Med fastighet avses fast egendom enligt artikel 13b i  genomförandeförordningen.
Felaktigt debiterad mervärdesskatt
12 §
Med felaktigt debiterad mervärdesskatt avses belopp som  inte utgör mervärdesskatt enligt denna lag men som i en  faktura eller liknande handling har betecknats som  mervärdesskatt.
Kommun
13 §
Med kommun avses en kommun eller region enligt  kommunallagen (2017:725).
Marknadsvärde
14 §
Med marknadsvärde avses hela det belopp som förvärvaren  av en vara eller tjänst i samma försäljningsled som det där  varan levereras eller tjänsten tillhandahålls, vid tidpunkten  för leveransen eller tillhandahållandet och i fri konkurrens,  skulle få betala till en oberoende leverantör eller  tillhandahållare inom landet för en sådan vara eller tjänst.
15 §
Om ingen jämförbar leverans av varor eller inget  jämförbart tillhandahållande av tjänster kan fastställas,  utgörs marknadsvärdet
1. när det gäller varor, av ett belopp som inte understiger  inköpspriset för varorna eller för liknande varor eller, om  inköpspris saknas, av självkostnadspriset, fastställt vid  tidpunkten för transaktionen, eller
2. när det gäller tjänster, av ett belopp som inte understiger  den beskattningsbara personens kostnad för att tillhandahålla  tjänsten.
Nya transportmedel
16 §
Med nya transportmedel avses
1. motordrivna marktransportmedel som är avsedda för  transporter till lands av personer eller varor och som har en  motor med en cylindervolym på mer än 48 kubikcentimeter eller  en effekt på mer än 7,2 kilowatt, om leveransen utförs inom  sex månader efter det att de första gången tagits i bruk eller  om de före leveransen har körts högst 6 000 kilometer,
2. fartyg vars längd överstiger 7,5 meter, utom sådana fartyg  som anges i 10 kap. 69 § 1 och 2, om leveransen utförs inom  tre månader efter det att de första gången tagits i bruk eller  om de före leveransen har färdats högst 100 timmar, och
3. luftfartyg vars startvikt överstiger 1 550 kilogram, utom  sådana luftfartyg som anges i 10 kap. 69 § 3, om leveransen  utförs inom tre månader efter det att de första gången tagits  i bruk eller om de före leveransen har flugits högst 
40 timmar.
Personbil
17 §
Med personbil avses även lastbil med skåpkarosseri och  buss, om fordonets totalvikt är högst 3 500 kilogram. Detta  gäller dock inte om lastbilens förarhytt utgör en separat  karosserienhet.
Med personbil avses i 5 kap. 31 §, 7 kap. 25 §, 8 kap. 7 § och 
13 kap. 20-23 §§ dock inte fordon som är personbil klass II  enligt 2 § lagen (2001:559) om vägtrafikdefinitioner och har  en totalvikt som
1. överstiger 3 500 kilogram, eller
2. är högst 3 500 kilogram, om fordonets förarhytt utgör en  separat karosserienhet.
Punktskattepliktiga varor
18 §
Med punktskattepliktiga varor avses energiprodukter,  alkohol, alkoholhaltiga drycker eller tobaksvaror såsom dessa  varor definieras i gällande unionslagstiftning för  punktskatter. Det gäller dock inte gas som levereras genom ett  naturgassystem som finns inom unionens territorium eller genom  ett gasnät som är anslutet till ett sådant system.
Statliga affärsverk
19 §
Vid tillämpning av denna lag utgör de statliga  affärsverken inte en del av staten.
Telekommunikationstjänster
20 §
Med telekommunikationstjänster avses tjänster för
1. överföring, sändning eller mottagning av signaler, text,  bilder och ljud eller information i övrigt via tråd, radio  eller optiska eller andra elektromagnetiska medel, eller
2. överlåtelse eller upplåtelse av en rättighet att utnyttja  kapacitet för sådan överföring, sändning eller mottagning,  inbegripet tillhandahållande av tillgång till globala  informationsnät.
Territoriella definitioner och förklaringar
21 §
Med EU eller EU-land avses de territorier som tillhör en  medlemsstat enligt artikel 52 i fördraget om Europeiska  unionen och artikel 355 i fördraget om Europeiska unionens  funktionssätt, med undantag för de territorier som anges i 
22 §.
Furstendömet Monaco, Isle of Man och Förenade kungarikets  suveräna basområden Akrotiri och Dhekelia likställs med EU  eller EU-land.
22 §
Med tredje territorium avses
1. berget Athos,
2. Kanarieöarna,
3. de franska territorier som avses i artiklarna 349 och 355.1  i fördraget om Europeiska unionens funktionssätt,
4. Åland,
5. Kanalöarna,
6. Campione d'Italia,
7. de italienska delarna av Luganosjön,
8. ön Helgoland,
9. territoriet Büsingen,
10. Ceuta,
11. Melilla,
12. Livigno.
Territorierna i första stycket 1-7 ingår i unionens tullområde  medan territorierna i första stycket 8-12 inte ingår i  området.
23 §
Transaktioner med ursprung i eller avsedda för
1. Furstendömet Monaco behandlas som transaktioner med  ursprung i eller avsedda för Frankrike,
2. Isle of Man behandlas som transaktioner med ursprung i  eller avsedda för Förenade kungariket,
3. Förenade kungarikets suveräna basområden Akrotiri och  Dhekelia behandlas som transaktioner med ursprung i eller  avsedda för Cypern.
Tullrelaterade termer och uttryck
24 §
Med anläggning för tillfällig lagring, fri omsättning,  frizon, icke-unionsvara, temporärt exporterade varor,  tullager, tullskuld, unionsvara och tullförfarandena extern  transitering, intern unionstransitering, passiv förädling och  tillfällig införsel avses detsamma som i unionstullkodexen.
Utgående skatt
25 §
Med utgående skatt avses sådan mervärdesskatt som ska  redovisas till staten vid leverans av varor, tillhandahållande  av tjänster, unionsinterna förvärv av varor eller import av  varor.
Voucher
26 §
Med voucher avses ett instrument för vilket det finns en  skyldighet att godta det som ersättning eller partiell  ersättning för leverans av varor eller tillhandahållande av  tjänster. De varor som ska levereras eller tjänster som ska  tillhandahållas eller de potentiella leverantörernas eller  tillhandahållarnas identitet måste anges antingen på  instrumentet eller i tillhörande dokumentation som inbegriper  villkoren för användning av instrumentet.
27 §
Med enfunktionsvoucher avses en voucher för vilken det  redan när den ställs ut är känt dels med vilket belopp  mervärdesskatt ska betalas för de varor eller tjänster som  vouchern avser, dels på vilken plats varorna levereras eller  tjänsterna tillhandahålls.
Med flerfunktionsvoucher avses en annan voucher än en  enfunktionsvoucher.
3 kap. Mervärdesskattens tillämpningsområde
Transaktioner som är föremål för mervärdesskatt
1 §
Enligt denna lag är följande transaktioner föremål för  mervärdesskatt:
1. leverans av varor mot ersättning som görs inom landet av en  beskattningsbar person som agerar i denna egenskap,
2. unionsinternt förvärv av varor mot ersättning, om
a) förvärvet görs inom landet av en beskattningsbar person som  agerar i denna egenskap eller av en juridisk person som inte  är en beskattningsbar person, och
b) säljaren är en beskattningsbar person som agerar i denna  egenskap och som inte omfattas av
- bestämmelserna om undantag från skatteplikt för små företag  i artikel 284 i mervärdesskattedirektivet,
- bestämmelserna om distansförsäljning i artikel 33 i  mervärdesskatte-direktivet, eller
- bestämmelserna om monteringsleverans i artikel 36 i  mervärdesskatte-direktivet,
3. tillhandahållande av tjänster mot ersättning som görs inom  landet av en beskattningsbar person som agerar i denna  egenskap, och
4. import av varor till landet.
Lag (2024:942)
.
2 §
Föremål för mervärdesskatt enligt denna lag är även  unionsinterna förvärv mot ersättning av nya transportmedel, om  förvärvet görs inom landet av
1. en beskattningsbar person eller en juridisk person som inte  är en beskattningsbar person, vars övriga förvärv inte är  föremål för mervärdesskatt i enlighet med 4-6 §§, eller
2. varje annan person som inte är en beskattningsbar person.
3 §
Föremål för mervärdesskatt enligt denna lag är dessutom  unionsinterna förvärv mot ersättning av punktskattepliktiga  varor, om
1. förvärvet görs inom landet,
2. förvärvet görs av en beskattningsbar person eller en  juridisk person som inte är en beskattningsbar person, vars  övriga förvärv inte är föremål för mervärdesskatt i enlighet  med 4-6 §§, och
3. varorna har transporterats till Sverige under ett sådant  uppskovsförfarande som avses i 1 kap. 20 § och 4 a kap. 1-8 §§  lagen (1994:1776) om skatt på energi, 1 kap. 11 § och 4 kap. 
2-10 §§ lagen (2022:155) om tobaksskatt, eller 1 kap. 12 § och 
4 kap. 2-11 §§ lagen (2022:156) om alkoholskatt.
Unionsinterna förvärv som inte är föremål för mervärdesskatt
Förvärv där en leverans av varorna inom landet skulle omfattas  av undantag
4 §
Med avvikelse från 1 § 2 är unionsinterna förvärv av varor  inte föremål för mervärdesskatt enligt denna lag, om
1. förvärvet görs av en beskattningsbar person eller en  juridisk person som inte är en beskattningsbar person, och
2. en leverans av varorna inom landet skulle vara undantagen  från skatteplikt enligt
- 10 kap. 69, 70, 71, 72 eller 73 § om leveranser avseende  fartyg och luftfartyg,
- 10 kap. 78 § om leveranser av motorfordon till utländska  beskickningar m.fl., eller
- 10 kap. 93 a § om leveranser till väpnade styrkor som  tillhör Amerikas förenta stater.
Lag (2024:556)
.
Förvärv som skulle medföra rätt till återbetalning
5 §
Med avvikelse från 1 § 2 är unionsinterna förvärv av varor  inte heller föremål för mervärdesskatt om förvärvet görs under  sådana förutsättningar att det skulle medföra rätt till  återbetalning enligt 14 kap. 60-67 c §§.
Om villkoren enligt första stycket upphör att vara uppfyllda  för att det inte längre skulle finnas rätt till återbetalning  enligt 14 kap. 66 §, ska Europeiska kommissionen eller den  byrå eller det organ som har förvärvat varorna underrätta  Skatteverket. Det unionsinterna förvärvet ska då vara föremål  för mervärdesskatt enligt de förutsättningar som gällde vid  den tidpunkt då villkoren upphörde att vara uppfyllda.
Lag (2024:556)
.
Förvärvaren saknar avdrags- eller återbetalningsrätt
6 §
Med avvikelse från 1 § 2 är andra unionsinterna förvärv av  varor än dels de förvärv som avses i 4, 5 och 9 §§, dels  förvärv av nya transportmedel och punktskattepliktiga varor  inte föremål för mervärdesskatt enligt denna lag, om förvärvet  görs av
1. en beskattningsbar person som enbart utför sådana  leveranser av varor eller tillhandahållanden av tjänster som  varken medför rätt till avdrag eller rätt till återbetalning  av ingående skatt enligt 14 kap. 7-9 §§ eller 36 och 37 §§,  eller
2. en juridisk person som inte är en beskattningsbar person.
7 §
Bestämmelserna i 6 § gäller bara om det sammanlagda  beloppet för förvärven inte överstiger ett tröskelvärde på 
90 000 kronor under vare sig det löpande eller det närmast  föregående kalenderåret.
Tröskelvärdet i första stycket utgörs av det sammanlagda  beloppet för unionsinterna förvärv av varor enligt 6 §,  exklusive mervärdesskatt som ska betalas eller har betalats i  det EU-land som försändningen eller transporten avgick från.
8 §
Skatteverket ska på begäran av en sådan förvärvare som  anges i 6 § besluta att dennes unionsinterna förvärv av varor  ska vara föremål för mervärdesskatt, även om tröskelvärdet i 
7 § inte överstigs. Beslutet ska gälla från datum för beslutet  och under två påföljande kalenderår.
Förvärv av begagnade varor, konstverk, samlarföremål m.m.
9 §
Unionsinterna förvärv av begagnade varor, konstverk,  samlarföremål och antikviteter är inte föremål för  mervärdesskatt, om de förvärvade varorna har
1. levererats av en beskattningsbar återförsäljare eller en  auktionsförrättare som agerar i denna egenskap, och
2. varit föremål för mervärdesskatt i det EU-land där  transporten till Sverige påbörjades i enlighet med någon av de  särskilda ordningarna för begagnade varor, konstverk,  samlarföremål och antikviteter i artiklarna 312-341 i  mervärdesskattedirektivet.
4 kap. Beskattningsbara personer
Innehåll
1 §
I detta kapitel finns bestämmelser om
- vad som avses med beskattningsbar person och ekonomisk  verksamhet (2 §),
- beskattningsbar person vid tillfällig unionsintern leverans  av ett nytt transportmedel (3 §),
- viss offentlig verksamhet (4 och 5 §§),
- ideella föreningar och registrerade trossamfund (6 §),
- mervärdesskattegrupper (7-14 §§), och
- beskattningsbara personer i särskilda fall (15-19 §§).
Vad som avses med beskattningsbar person och ekonomisk  verksamhet
2 §
Med beskattningsbar person avses den som självständigt  bedriver en ekonomisk verksamhet, oavsett på vilken plats det  sker och oberoende av dess syfte eller resultat. Anställda och  andra personer anses inte bedriva verksamhet självständigt i  den utsträckning de är bundna till en arbetsgivare av ett  anställningsavtal eller av ett annat rättsligt förhållande som  skapar ett anställningsförhållande i fråga om arbetsvillkor,  lön och arbetsgivaransvar.
Med ekonomisk verksamhet avses varje verksamhet som bedrivs av  en producent, en handlare eller en tjänsteleverantör,  inbegripet gruvdrift och jordbruksverksamhet samt verksamheter  inom fria och därmed likställda yrken. Utnyttjande av  materiella eller immateriella tillgångar i syfte att  fortlöpande vinna intäkter av dem ska särskilt betraktas som  ekonomisk verksamhet.
Beskattningsbar person vid tillfällig unionsintern leverans av  ett nytt transportmedel
3 §
Med beskattningsbar person avses även var och en som  tillfälligtvis utför en leverans av ett nytt transportmedel  som sänds eller transporteras till förvärvaren av säljaren  eller förvärvaren eller för någonderas räkning från Sverige  till ett annat EU-land.
Viss offentlig verksamhet
4 §
Verksamhet som bedrivs av staten, ett statligt affärsverk  eller en kommun anses inte som ekonomisk verksamhet om den
1. ingår som ett led i myndighetsutövning, eller
2. avser bevis, protokoll eller motsvarande vid  myndighetsutövning.
5 §
Bestämmelserna i 4 § tillämpas inte om det skulle leda  till betydande snedvridning av konkurrensen.
Omhändertagande och förstöring av avfall och föroreningar samt  avloppsrening är att anse som ekonomisk verksamhet även i  sådana fall som avses i 4 §, när åtgärderna utförs mot  ersättning.
Ideella föreningar och registrerade trossamfund
6 §
Som ekonomisk verksamhet räknas inte en verksamhet som  bedrivs av en ideell förening eller ett registrerat  trossamfund, när inkomsten därifrån utgör sådan inkomst av  näringsverksamhet för vilken dessa inte är skattskyldiga  enligt 7 kap. 3 § inkomstskattelagen (1999:1229).
Det som sägs i första stycket om ideella föreningar gäller  också för sådan förening som omfattas av 4 kap. 2 § lagen 
(1999:1230) om ikraftträdande av inkomstskattelagen 
(1999:1229).
Mervärdesskattegrupper
7 §
Vid tillämpningen av bestämmelserna i denna lag får två  eller flera beskattningsbara personer anses som en enda  beskattningsbar person (mervärdesskattegrupp) om  förutsättningarna i 8-13 §§ är uppfyllda. Den verksamhet som  mervärdesskattegruppen bedriver anses då som en enda  verksamhet.
8 §
En mervärdesskattegrupp får bestå av någon av följande  grupperingar av personer:
1. Beskattningsbara personer som står under  Finansinspektionens tillsyn och som tillhandahåller tjänster  som är undantagna från skatteplikt enligt 10 kap. 32 eller 
33 §. I gruppen får det också ingå beskattningsbara personer  med huvudsaklig inriktning att leverera varor eller  tillhandahålla tjänster till dem som anges i första meningen.  De personer som avses i denna punkt får inte ingå i fler än en  mervärdesskattegrupp.
2. Beskattningsbara personer som är kommissionärsföretag och  kommittentföretag i ett sådant kommissionärsförhållande som  avses i 36 kap. inkomstskattelagen (1999:1229).
9 §
Enbart beskattningsbara personers fasta etableringsställen  i Sverige får ingå i en mervärdesskattegrupp.
10 §
En mervärdesskattegrupp får bara bestå av  beskattningsbara personer som är nära förbundna med varandra i  finansiellt, ekonomiskt och organisatoriskt hänseende.
11 §
En mervärdesskattegrupp anses bildad den dag Skatteverket  beslutar att de beskattningsbara personerna ska registreras  som en sådan grupp (gruppregistrering), eller den senare dag  som Skatteverket bestämmer. Av beslutet ska det framgå vem  Skatteverket utsett som huvudman för gruppen.
Grupphuvudman för en mervärdesskattegrupp som
1. avses i 8 § första stycket 1 ska vara den medlem i  mervärdesskattegruppen som de övriga i gruppen föreslår, om  det inte finns särskilda skäl som talar mot detta, eller
2. avses i 8 § första stycket 2 ska vara en medlem i  mervärdesskattegruppen som är kommittentföretag.
12 §
Efter beslut av Skatteverket får nya beskattningsbara  personer träda in i gruppen, medlemmar träda ur gruppen eller  grupphuvudmannen bytas ut.
Gruppregistreringen består till dess Skatteverket har beslutat  att den ska upphöra.
Ett beslut om ändring av registreringen enligt första stycket  eller om avregistrering enligt andra stycket gäller från och  med dagen för beslutet eller den senare dag som Skatteverket  bestämmer.
13 §
Skatteverket ska besluta om gruppregistrering, ändring  eller avregistrering om berörda beskattningsbara personer  ansöker om detta och det inte finns särskilda skäl som talar  mot ett sådant beslut.
Om förutsättningarna för gruppregistrering har upphört eller  om det annars finns särskilda skäl, får Skatteverket på eget  initiativ besluta om avregistrering.
14 §
Om ett förhållande som har legat till grund för  gruppregistrering har ändrats, ska grupphuvudmannen underrätta  Skatteverket om ändringen. Underrättelsen ska lämnas inom två  veckor från det att ändringen inträffade.
Skatteverket får förelägga en grupphuvudman att lämna en  underrättelse enligt första stycket. I fråga om sådant  föreläggande gäller 44 kap. 2-4 §§ och 68 kap. 1 §  skatteförfarandelagen (2011:1244).
Beskattningsbara personer i särskilda fall
15 §
När ett handelsbolag självständigt bedriver ekonomisk  verksamhet är bolaget en beskattningsbar person.
16 §
När ekonomisk verksamhet bedrivs i form av ett enkelt  bolag eller partrederi är varje delägare som bedriver  verksamheten självständigt en beskattningsbar person.  Skyldigheter och rättigheter enligt denna lag gäller för var  och en av delägarna. När skyldigheterna och rättigheterna går  att fördela, gäller de i förhållande till delägarens andel i  bolaget eller rederiet.
I 5 kap. 2 § skatteförfarandelagen (2011:1244) finns  bestämmelser om när Skatteverket får besluta att en av  delägarna ska vara representant.
17 §
När ett statligt affärsverk bedriver ekonomisk verksamhet  är affärsverket en beskattningsbar person.
18 §
Om en beskattningsbar person försätts i konkurs, är  konkursboet en beskattningsbar person för den ekonomiska  verksamheten efter konkursbeslutet.
19 §
Om en beskattningsbar person avlider, är dödsboet en  beskattningsbar person för den ekonomiska verksamheten efter  dödsfallet.
5 kap. Beskattningsbara transaktioner
Innehåll
1 §
I detta kapitel finns bestämmelser om
- leverans av varor (3-21 §§),
- unionsinternt förvärv av varor (22-25 §§),
- tillhandahållande av tjänster (26-36 §§),
- import av varor (37 §),
- överlåtelse av verksamhet (38 §),
- försäljning av varor och tjänster för en producents räkning 
(39 §), och
- voucher (40-44 §§).
2 §
Med beskattningsbara transaktioner avses leverans av  varor, unionsinternt förvärv av varor, tillhandahållande av  tjänster och import av varor.
I vilka fall en beskattningsbar transaktion anses gjord inom  landet anges i 6 kap.
Leverans av varor
3 §
Med leverans av varor avses överföring av rätten att såsom  ägare förfoga över materiella tillgångar.
Med leverans av varor avses även
1. överföring av äganderätten till en vara mot ersättning i  enlighet med beslut av staten, ett statligt affärsverk eller  en kommun eller på uppdrag av någon av dessa,
2. faktiskt överlämnande av en vara i överensstämmelse med ett  avtal om uthyrning av varor under en viss tid eller om  avbetalningsköp, enligt vilket äganderätten normalt ska övergå  senast när den sista avbetalningen har gjorts, eller
3. överföring av en vara i enlighet med ett kommissionsavtal  om köp eller försäljning.
Leverans av varor genom användning av ett elektroniskt  gränssnitt
4 §
Med elektroniskt gränssnitt avses i 5 och 6 §§ en  marknadsplats, en plattform, en portal eller motsvarande.
5 §
Om en beskattningsbar person genom användning av ett  elektroniskt gränssnitt möjliggör distansförsäljning av varor  importerade från en plats utanför EU i försändelser med ett  verkligt värde på högst 150 euro, ska den beskattningsbara  personen anses själv ha förvärvat och levererat dessa varor.
6 §
Om en beskattningsbar person genom användning av ett  elektroniskt gränssnitt möjliggör leverans av varor inom EU  från en beskattningsbar person som inte är etablerad i EU till  någon som inte är en beskattningsbar person, ska den som  möjliggör leveransen anses själv ha förvärvat och levererat  dessa varor.
Tillgångar som likställs med materiella tillgångar
7 §
Med materiella tillgångar likställs el, gas, värme, kyla  och liknande.
Uttag av varor
8 §
Uttag av varor likställs med leverans av varor mot  ersättning. Vad som utgör uttag av varor framgår av 9 och 
10 §§.
9 §
Med uttag av varor avses att en beskattningsbar person tar  ut en vara ur sin rörelse
1. för sitt eget eller personalens privata bruk,
2. för överlåtelse av varan utan ersättning, eller
3. annars för användning för andra ändamål än den egna  rörelsen.
Överlåtelse av varor utan ersättning anses inte som uttag, om  varorna är gåvor av mindre värde eller varuprover och ges inom  ramen för den beskattningsbara personens rörelse.
10 §
Med uttag av varor avses även att en beskattningsbar  person för över en vara från en verksamhetsgren där  transaktionerna medför avdragsrätt till en verksamhetsgren där  transaktionerna inte alls eller bara delvis medför  avdragsrätt.
Första stycket gäller även om en vara förs över från en  verksamhetsgren där transaktionerna medför avdragsrätt till en  verksamhetsgren som omfattas av avdragsbegränsningen i 13 kap. 
18 §.
11 §
Bestämmelserna i 9 och 10 §§ om uttag av varor gäller  bara om
1. den ingående skatten vid förvärvet av varan eller dess  beståndsdelar helt eller delvis har varit avdragsgill för den  beskattningsbara personen,
2. den leverans genom vilken den beskattningsbara personen  förvärvat varan har undantagits från skatteplikt enligt 
10 kap. 69, 70, 71 eller 73 §, eller
3. den beskattningsbara personens unionsinterna förvärv eller  import inte har beskattats när varan förts in i Sverige,  eftersom motsvarande leverans inom landet skulle ha  undantagits från skatteplikt enligt 10 kap. 69, 70, 71 eller 
73 §.
Överföring av varor till andra EU-länder
12 §
En beskattningsbar persons överföring av varor från den  egna rörelsen till ett annat EU-land likställs med en leverans  av varor mot ersättning, om inte annat följer av 15 §.
Med överföring av varor till ett annat EU-land avses, med  undantag för de försändningar och transporter som anges i 
13 §, varje försändning eller transport av materiell lös  egendom som utförs
1. av en beskattningsbar person eller för denna persons  räkning,
2. inom ramen för den beskattningsbara personens rörelse, och
3. från det EU-land där varan finns till ett annat EU-land.
13 §
En sådan försändning eller transport av varor som avses i 
12 § utgör inte en överföring av varor till annat EU-land om  den avser någon av följande transaktioner:
1. en leverans av varan som utförs av den beskattningsbara  personen
a) inom landet i enlighet med förutsättningarna om  distansförsäljning i 6 kap. 7 §, eller
b) i ett annat EU-land i enlighet med motsvarande  förutsättningar i artikel 33 i mervärdesskattedirektivet,
2. en leverans av varan för installation eller montering, om  leveransen utförs av den beskattningsbara personen
a) inom landet i enlighet med förutsättningarna i 6 kap. 13 §,  eller
b) i ett annat EU-land i enlighet med motsvarande  förutsättningar i artikel 36 i mervärdesskattedirektivet,
3. en leverans av varan som utförs av den beskattningsbara  personen
a) inom landet i enlighet med förutsättningarna om leveranser  ombord på ett fartyg, ett luftfartyg eller ett tåg under en  persontransport i 6 kap. 18 §, eller
b) i ett annat EU-land i enlighet med motsvarande  förutsättningar i artikel 37 i mervärdesskattedirektivet,
4. en leverans av el, gas, värme eller kyla
a) inom landet i enlighet med förutsättningarna i 6 kap. 21-24  eller 25-28 §§, eller
b) i ett annat EU-land i enlighet med motsvarande  förutsättningar i artikel 38 eller 39 i  mervärdesskattedirektivet,
5. en leverans av varan som utförs av den beskattningsbara  personen
a) inom landet, i enlighet med förutsättningarna i 10 kap. 34 
§ 4 eller 42, 64, 65, 66, 69, 70, 71, 72, 73, 84, 88, 92, 93  eller 94 §, eller
b) i ett annat EU-land i enlighet med motsvarande  förutsättningar i artikel 138, 146, 147, 148, 151 eller 152 i  mervärdesskattedirektivet,
6. ett tillhandahållande av en tjänst som utförs för den  beskattningsbara personen och som innebär att arbete på eller  värdering av varan faktiskt utförs i det EU-land där  försändningen eller transporten avslutas, om varan, efter att  arbetet eller värderingen utförts, sänds tillbaka till den  beskattningsbara personen i det EU-land som försändningen  eller transporten av varan ursprungligen avgick från,
7. tillfällig användning av varan i det EU-land där  försändningen eller transporten avslutas, för  tillhandahållanden av tjänster som görs av den  beskattningsbara person som är etablerad i det EU-land som  försändningen eller transporten avgick från, eller
8. tillfällig användning av varan under högst två år i ett  annat EU-land, under förutsättning att motsvarande import av  varan från en plats utanför EU skulle omfattas av förfarandet  för tillfällig införsel och vara helt befriad från  importtullar i det EU-landet.
14 §
När någon av de förutsättningar som anges i 13 § inte  längre uppfylls, anses varan ha överförts till ett annat EU-
land i enlighet med 12 §. Överföringen anses i detta fall ske  vid den tidpunkt då förutsättningen inte längre uppfylls.
Överföring av varor från ett EU-land till avropslager i ett  annat EU-land
15 §
En överföring av varor från en beskattningsbar persons  rörelse till ett avropslager i ett annat EU-land ska inte  likställas med en leverans av varor mot ersättning enligt 
12 §.
Första stycket gäller bara om
1. varan sänds eller transporteras av en beskattningsbar  person eller för dennes räkning från ett EU-land till ett  annat EU-land för att där levereras till en annan  beskattningsbar person som enligt ett befintligt avtal dem  emellan har rätt att förvärva varan,
2. den som överför varan varken har sätet för sin ekonomiska  verksamhet eller något fast etableringsställe i det land som  varan sänds eller transporteras till,
3. den som har rätt att förvärva varan är registrerad för  mervärdesskatt i det land som varan sänds eller transporteras  till och den som överför varan har kännedom om den avsedda  förvärvarens identitet och registreringsnummer för  mervärdesskatt när försändningen eller transporten avgår, och
4. den som överför varan
a) registrerar överföringen i det register som föreskrivs i 
39 kap. 14 a § skatteförfarandelagen (2011:1244) eller i ett  register enligt bestämmelser som i ett annat EU-land motsvarar  artikel 243.3 i mervärdesskattedirektivet, samt
b) för in uppgifter om den avsedda förvärvarens  registreringsnummer för mervärdesskatt i det EU-land som varan  sänds eller transporteras till i en
- periodisk sammanställning enligt 35 kap.  skatteförfarandelagen, eller
- sammanställning enligt bestämmelser som i ett annat EU-land  motsvarar artikel 262.2 i mervärdesskattedirektivet.
16 §
Vid överföring av en vara enligt 15 § anses följande  transaktioner ha gjorts vid den tidpunkt då varan överlåts  till den avsedda förvärvaren, eller någon som ersatt denne  enligt 19 § :
1. Den som har överfört varan gör en leverans i det EU-land  från vilket varan sändes eller transporterades som undantas  från skatteplikt enligt
a) 10 kap. 42 och 43 §§ i det fall leveransen görs inom  landet, eller
b) bestämmelser som i ett annat EU-land motsvarar  artikel 138.1 i mervärdesskattedirektivet i det fall  leveransen görs i ett annat EU-land.
2. Den som förvärvar varan gör ett unionsinternt förvärv av  varor i det EU-land till vilket varan sändes eller  transporterades.
Första stycket gäller om varan överlåts till förvärvaren inom 
12 månader från det att varan ankom till det EU-land som den  sändes eller transporterades till.
17 §
Om varan inte har levererats till en sådan  beskattningsbar person som avses i 16 § inom 12 månader från  det att varan ankom till det EU-land som den sändes eller  transporterades till, ska en överföring av varan anses ha  skett enligt 12 §. Tidpunkten för överföringen ska vara dagen  efter 12-månadersperiodens utgång.
18 §
Vid överföring av en vara enligt 15 § får varan skickas  tillbaka till det EU-land som den sändes eller transporterades  från utan att en överföring av varan ska anses ha skett enligt 
12 §, om
1. rätten att såsom ägare förfoga över varan inte har  överförts,
2. varan återsänds inom 12 månader från det att varan ankom  till det EU-land som den sändes eller transporterades till,  och
3. den beskattningsbara person som sände eller transporterade  varan anger återsändandet av varan i det register som  föreskrivs i 39 kap. 14 a § skatteförfarandelagen (2011:1244)  eller i ett register enligt bestämmelser som i ett annat EU-
land motsvarar artikel 243.3 i mervärdesskattedirektivet.
19 §
Om förvärvaren som avses i 15 § byts ut mot en annan  beskattningsbar person inom 12 månader från det att varan  ankom till det EU-land som den sändes eller transporterades  till, ska inte någon överföring av varan enligt 12 § anses ske  vid bytet, om
1. övriga villkor i 15 § är uppfyllda, och
2. bytet registreras av den som överför varan i det register  som föreskrivs i 39 kap. 14 a § skatteförfarandelagen 
(2011:1244) eller enligt bestämmelser som i ett annat EU-land  motsvarar artikel 243.3 i mervärdesskattedirektivet.
20 §
Om något av villkoren i 15 eller 19 § upphör att vara  uppfyllt inom 12 månader från det att varan ankom till det EU-
land som den sändes eller transporterades till, ska en  överföring av varan anses ske enligt 12 § vid den tidpunkt då  villkoret inte längre är uppfyllt.
21 §
Om en vara levereras till en annan person än en sådan  beskattningsbar person som avses i 16 §, ska villkoren som  följer av 15 och 19 §§ anses upphöra att vara uppfyllda  omedelbart före tidpunkten för leveransen.
Om varan sänds eller transporteras från avropslagret till ett  annat land än det EU-land som den ursprungligen sändes eller  transporterades från, ska villkoren som följer av 15 och 19 §§  anses upphöra att vara uppfyllda omedelbart före den tidpunkt  då försändningen eller transporten inleds.
Om varan förstörts, gått förlorad eller stulits, ska villkoren  som följer av 15 och 19 §§ anses upphöra att vara uppfyllda  den dag då varan förstördes eller försvann eller, om det är  omöjligt att fastställa vilken dag detta skedde, den dag det  upptäcktes att varan var förstörd eller försvunnen.
Unionsinternt förvärv av varor
22 §
Med unionsinternt förvärv av varor avses förvärv av  rätten att såsom ägare förfoga över materiell lös egendom som  sänds eller transporteras av säljaren, förvärvaren eller för  någonderas räkning till förvärvaren i ett annat EU-land än det  EU-land som försändningen eller transporten av varorna avgick  från.
Om varor som förvärvats av en juridisk person som inte är en  beskattningsbar person sänds eller transporteras från en plats  utanför EU och importeras av förvärvaren till ett annat EU-
land än det EU-land där försändningen eller transporten  avslutas, anses varorna ha sänts eller transporterats från det  EU-land dit varorna importerats.
Med unionsinternt förvärv enligt första stycket avses även  förvärv från ett avropslager enligt 16 §.
Överföring av varor från andra EU-länder
23 §
Med unionsinternt förvärv av varor mot ersättning  likställs en beskattningsbar persons användning inom ramen för  den egna rörelsen av varor som sänts eller transporterats av  den beskattningsbara personen eller för dennes räkning från  ett annat EU-land där varorna
1. producerats, utvunnits, bearbetats, köpts in,
2. förvärvats genom ett unionsinternt förvärv i den mening som  avses i artikel 2.1 b i mervärdesskattedirektivet, eller
3. importerats till det andra EU-landet av den  beskattningsbara personen inom ramen för rörelsen.
Försändningar och transporter som enligt 13 § inte utgör  överföring av varor till annat EU-land ska dock inte  likställas med unionsinternt förvärv av varor mot ersättning.
24 §
Vid överföring av varor från ett EU-land till ett  avropslager i ett annat EU-land enligt 15-21 §§ gäller 23 §  bara om överföringen likställs med en leverans av varor mot  ersättning enligt 12 §.
25 §
Med unionsinternt förvärv av varor mot ersättning  likställs även användning av varor, om
1. varorna används av
a) de väpnade styrkorna i ett EU-land, som deltar i en  försvarsinsats för att genomföra en unionsverksamhet inom  ramen för den gemensamma säkerhets- och försvarspolitiken, för  styrkornas eget bruk eller för bruk av den civilpersonal som  följer med dem, eller
b) de väpnade styrkorna i en stat som är part i Nato, för  styrkornas eget bruk eller för bruk av den civilpersonal som  följer med dem,
2. varorna inte har förvärvats enligt de allmänna regler om  beskattning som gäller för ett EU-lands hemmamarknad, och
3. import av varorna till det EU-land som varan överförs till  inte skulle omfattas av undantag från skatteplikt enligt 
10 kap. 61, 61 a eller 61 b § eller enligt bestämmelser som i  det EU-landet motsvarar artikel 143.1 ga eller 143.1 h i  mervärdesskattedirektivet.
Lag (2024:556)
.
Tillhandahållande av tjänster
26 §
Med tillhandahållande av tjänster avses varje transaktion  som inte utgör leverans av varor.
27 §
Om en beskattningsbar person i eget namn men för någon  annans räkning deltar i ett tillhandahållande av tjänster, ska  den beskattningsbara personen anses själv ha förvärvat och  tillhandahållit dessa tjänster.
Uttag av tjänster
28 §
Uttag av tjänster likställs med tillhandahållande av  tjänster mot ersättning. Vad som utgör uttag av tjänster  framgår av 29-34 §§.
29 §
Med uttag av tjänster avses att en beskattningsbar person  utan ersättning utför eller på annat sätt tillhandahåller en  tjänst för sitt eget eller personalens privata bruk eller  annars för annat ändamål än den egna rörelsen.
30 §
Med uttag av tjänster avses även att en beskattningsbar  person använder eller låter personalen använda en vara som hör  till rörelsen för privat bruk eller annars för annat ändamål  än den egna rörelsen, om
1. den ingående skatten vid förvärvet, tillverkningen eller  förhyrningen av varan helt eller delvis har varit avdragsgill  för den beskattningsbara personen,
2. leveransen eller tillhandahållandet som den  beskattningsbara personen förvärvat eller hyrt varan genom har  undantagits från skatteplikt enligt 10 kap. 69, 70, 71, 73  eller 74 §, eller
3. den beskattningsbara personens unionsinterna förvärv eller  import av varan inte har beskattats när varan förts in i  Sverige, eftersom motsvarande leverans inom landet skulle ha  undantagits från skatteplikt enligt 10 kap. 69, 70, 71 eller 
73 §.
Första stycket gäller bara om värdet av användningen är mer än  ringa.
Uttag av tjänster avseende personbilar och motorcyklar
31 §
Med uttag av tjänster avses även att en beskattningsbar  person för privat ändamål själv använder eller låter någon  annan använda en personbil eller motorcykel som hör till  rörelsen.
Första stycket gäller bara om värdet av användningen är mer än  ringa och
1. vid förvärv eller tillverkning av personbilen eller  motorcykeln, den ingående skatten helt eller delvis har varit  avdragsgill för den beskattningsbara personen, eller
2. vid förhyrning av personbilen eller motorcykeln, hela den  ingående skatt som hänför sig till hyran har varit avdragsgill  för den beskattningsbara personen.
Uttag av tjänster i byggnadsrörelse
32 §
Med uttag av tjänster avses även att en beskattningsbar  person i en byggnadsrörelse utför eller förvärvar följande  tjänster och tillför dem en egen fastighet eller en lägenhet  som denna person innehar med hyresrätt eller bostadsrätt:
1. bygg- och anläggningsarbeten, inräknat reparationer och  underhåll, eller
2. ritning, projektering, konstruktion eller andra liknande  tjänster.
Första stycket gäller bara om
1. den beskattningsbara personen även tillhandahåller tjänster  åt andra (byggentreprenader),
2. fastigheten eller lägenheten utgör lagertillgång i  byggnadsrörelsen enligt inkomstskattelagen (1999:1229), och
3. tjänsterna hänför sig till en del av fastigheten eller  lägenheten som inte används för en verksamhet där  transaktionerna medför avdragsrätt.
Första stycket gäller även i de fall den beskattningsbara  personen utför tjänsterna på en fastighet eller lägenhet som  utgör en annan tillgång i byggnadsrörelsen än lagertillgång,  om kraven i andra stycket 1 och 3 är uppfyllda.
Uttag av tjänster i övrigt på fastighetsområdet
33 §
Med uttag av tjänster avses även att en fastighetsägare  utför följande tjänster på en egen fastighet:
1. bygg- och anläggningsarbeten, inräknat reparationer och  underhåll,
2. ritning, projektering, konstruktion eller andra liknande  tjänster, eller
3. lokalstädning, fönsterputsning, renhållning och annan  fastighetsskötsel.
Första stycket gäller bara om
1. fastigheten utgör en tillgång i fastighetsägarens  ekonomiska verksamhet,
2. fastighetsägaren inte skulle haft avdragsrätt för ingående  skatt på tjänsterna om de hade tillhandahållits av en annan  beskattningsbar person, och
3. de nedlagda lönekostnaderna för tjänsterna under  beskattningsåret överstiger 300 000 kronor, inräknat skatter  och avgifter som grundas på lönekostnaderna.
34 §
Med uttag av tjänster avses även att en hyresgäst eller  bostadsrättshavare utför följande tjänster på en lägenhet som  denne innehar med hyresrätt eller bostadsrätt:
1. bygg- och anläggningsarbeten, inräknat reparationer och  underhåll, eller
2. ritning, projektering, konstruktion eller andra liknande  tjänster.
Första stycket gäller bara om
1. lägenheten innehas med hyresrätt eller bostadsrätt i  hyresgästens eller bostadsrättshavarens ekonomiska verksamhet,
2. hyresgästen eller bostadsrättshavaren inte skulle haft  avdragsrätt för ingående skatt på tjänsterna om de hade  tillhandahållits av en annan beskattningsbar person, och
3. de nedlagda lönekostnaderna för tjänsterna under  beskattningsåret överstiger 300 000 kronor, inräknat skatter  och avgifter som grundas på lönekostnaderna.
35 §
När en fastighetsägare som även är hyresgäst eller  bostadsrättshavare utför tjänster enligt 33 och 34 §§, gäller  beloppsgränsen 300 000 kronor det sammanlagda värdet av de  nedlagda lönekostnaderna för tjänsterna under  beskattningsåret, inräknat skatter och avgifter som grundas på  lönekostnaderna.
36 §
Om en fastighet ägs eller en hyresrätt eller bostadsrätt  innehas av en medlem i en sådan mervärdesskattegrupp som avses  i 4 kap. 7 §, ska gruppen anses som fastighetsägare, hyresgäst  eller bostadsrättshavare vid tillämpning av 33-35 §§.
Import av varor
37 §
Med import av varor avses införsel till EU av
1. varor som inte är i fri omsättning, och
2. varor i fri omsättning från ett tredje territorium som  ingår i unionens tullområde.
Överlåtelse av verksamhet
38 §
En sådan överlåtelse av tillgångar i en verksamhet som  sker i samband med att verksamheten överlåts eller i samband  med fusion eller liknande förfarande, anses inte som en  leverans av varor eller ett tillhandahållande av tjänster.
Första stycket gäller under förutsättning att den skatt som  annars skulle ha tagits ut på överlåtelsen skulle vara  avdragsgill för mottagaren av tillgångarna eller att  mottagaren skulle vara berättigad till återbetalning av denna  skatt.
Försäljning av varor och tjänster för en producents räkning
39 §
Bestämmelserna i 3 § andra stycket 3 och 27 § tillämpas  även om ett producentföretag säljer en vara eller en tjänst på  auktion för en producents räkning.
Med producentföretag avses ett företag som har bildats av  producenter för avsättning av deras produktion eller som har  tillkommit i detta syfte.
Voucher
Enfunktionsvoucher
40 §
Varje överlåtelse av en enfunktionsvoucher som görs av en  beskattningsbar person som agerar i eget namn ska anses som en  leverans av de varor eller ett tillhandahållande av de  tjänster som vouchern avser.
Det faktiska överlämnandet av varorna eller tillhandahållandet  av tjänsterna i utbyte mot en enfunktionsvoucher som godtas  som ersättning eller partiell ersättning av leverantören eller  tillhandahållaren är inte en självständig transaktion, om inte  annat följer av 42 §.
41 §
Om en överlåtelse av en enfunktionsvoucher görs av en  beskattningsbar person som agerar i en annan beskattningsbar  persons namn, ska den i vars namn överlåtelsen sker anses  leverera de varor eller tillhandahålla de tjänster som  vouchern avser.
42 §
Om den som levererar varor eller tillhandahåller tjänster  i utbyte mot en enfunktionsvoucher inte är den  beskattningsbara person som i eget namn ställt ut vouchern,  ska leverantören eller tillhandahållaren anses ha levererat  varorna eller tillhandahållit tjänsterna till denna  beskattningsbara person.
Flerfunktionsvoucher
43 §
Den faktiska leveransen av varorna eller det faktiska  tillhandahållandet av tjänsterna i utbyte mot en  flerfunktionsvoucher som godtas som ersättning eller partiell  ersättning av leverantören eller tillhandahållaren ska vara  föremål för mervärdesskatt i enlighet med 3 kap. 1 §. Tidigare  överlåtelser av flerfunktionsvouchern ska dock inte vara  föremål för mervärdesskatt.
44 §
När en överlåtelse av en flerfunktionsvoucher görs av en  annan beskattningsbar person än den som utför den transaktion  som är föremål för mervärdesskatt enligt 43 §, ska alla  tillhandahållanden av tjänster som kan identifieras,  exempelvis distributions- eller marknadsföringstjänster, vara  föremål för mervärdesskatt.
6 kap. Platsen för beskattningsbara transaktioner
Innehåll
1 §
I detta kapitel finns bestämmelser som anger om platsen  för en beskattningsbar transaktion anses vara inom landet  eller utomlands. Bestämmelserna gäller för
- leverans av varor (4-28 §§),
- unionsinternt förvärv av varor (29-31 §§),
- tillhandahållande av tjänster (32-61 §§),
- tröskelvärde vid unionsintern distansförsäljning av varor  och tillhandahållande av vissa tjänster (62-65 §§), och
- import av varor (66-68 §§).
Bestämmelser om platsen för beskattningsbara transaktioner i  andra kapitel
2 §
Bestämmelser om platsen för beskattningsbara transaktioner  finns även i 19 kap. om särskild ordning för resebyråer.
Transaktioner som anses gjorda utomlands
3 §
En transaktion som inte är gjord inom landet enligt detta  kapitel eller 19 kap. anses gjord utomlands.
Platsen för leverans av varor
Leverans av varor utan transport
4 §
Om en vara inte sänds eller transporteras, är leveransen  gjord inom landet om varan finns här när leveransen sker.
Leverans av varor med transport - huvudregler
5 §
Om en vara sänds eller transporteras av leverantören,  förvärvaren eller någon annan, är leveransen gjord inom  landet, om varan finns här vid den tidpunkt då försändningen  eller transporten till förvärvaren påbörjas. Det gäller under  förutsättning att
1. annat inte följer av 8 eller 14 §, eller
2. transporten inte ska hänföras till en annan leverans enligt 
15 §.
6 §
Om försändningen eller transporten av en vara påbörjas  utanför EU men varan importeras till Sverige, är leveransen  gjord inom landet om den görs av den som är skyldig att betala  mervärdesskatten för importen enligt 16 kap. 18-22 §§.  Detsamma gäller efterföljande leveranser.
Första stycket gäller inte en sådan distansförsäljning av  varor som är gjord enligt 10 §.
Leverans av varor med transport - distansförsäljning
7 §
Vid unionsintern distansförsäljning av varor är leveransen  gjord inom landet om varan finns här när försändningen eller  transporten till förvärvaren avslutas.
Första stycket gäller dock inte om leveransen av varan är  gjord i ett annat EU-land enligt bestämmelser om tröskelvärden  som i det landet motsvarar artikel 59c.1 i  mervärdesskattedirektivet.
8 §
Även om en vara finns här i landet på det sätt som anges i 
5 §, är leveransen av varan gjord utomlands, om
1. det är fråga om unionsintern distansförsäljning av varor,
2. försändningen eller transporten av varan avslutas i ett  annat EU-land, och
3. annat inte följer av 62 § om tröskelvärden.
9 §
Vid distansförsäljning av varor importerade från en plats  utanför EU till ett annat EU-land är leveransen gjord inom  landet om varan finns här i landet när försändningen eller  transporten till förvärvaren avslutas.
10 §
Vid distansförsäljning av varor importerade från en plats  utanför EU till Sverige är leveransen gjord utomlands om  försändningen eller transporten till förvärvaren avslutas i  ett annat EU-land.
11 §
Vid distansförsäljning av varor importerade från en plats  utanför EU till Sverige är leveransen gjord inom landet, om
1. försändningen eller transporten till förvärvaren avslutas  här, och
2. mervärdesskatt för varorna ska redovisas enligt
a) 22 kap. om särskilda ordningar för distansförsäljning av  varor och vissa tillhandahållanden av tjänster, eller
b) bestämmelser som i ett annat EU-land motsvarar den  särskilda ordningen i artiklarna 369l-369x i  mervärdesskattedirektivet.
12 §
Bestämmelserna om distansförsäljning av varor i 7-11 §§  tillämpas inte på leveranser av varor som är föremål för  mervärdesskatt i
1. Sverige enligt bestämmelser om vinstmarginalbeskattning i 
20 kap., eller
2. ett annat EU-land enligt bestämmelser som i det landet  motsvarar de särskilda ordningarna för begagnade varor,  konstverk, samlarföremål och antikviteter i artiklarna 312-341  i mervärdesskattedirektivet.
Leverans av varor med transport - monteringsleverans
13 §
En leverans av en vara är gjord inom landet om varan  sänds eller transporteras av leverantören, förvärvaren eller  någon annan för att monteras eller installeras här, med eller  utan provning, av leverantören eller för dennes räkning.
14 §
Även om en vara finns här i landet på det sätt som anges  i 5 §, är leveransen av varan gjord utomlands, om varan
1. sänds eller transporteras av leverantören, förvärvaren  eller någon annan, och
2. ska installeras eller monteras, med eller utan provning, i  ett annat land av leverantören eller för dennes räkning.
Leverans av varor i flera led med transport
15 §
Vid flera på varandra följande leveranser av samma vara,  med en försändning eller transport av varan från ett EU-land  till ett annat EU-land direkt från den första leverantören  till den sista kunden i kedjan, ska försändningen eller  transporten hänföras till den leverans som görs till  mellanhanden.
Försändningen eller transporten ska dock hänföras till den  leverans som görs av mellanhanden om denne till sin leverantör  har meddelat sitt registreringsnummer för mervärdesskatt i det  EU-land som varan sändes eller transporterades från.
Första och andra styckena gäller dock inte för sådana  leveranser av varor genom användning av ett elektroniskt  gränssnitt som omfattas av 5 kap. 6 §.
16 §
Med mellanhand avses en leverantör i kedjan som är annan  än den första leverantören och som sänder eller transporterar  varan eller låter sända eller transportera varan.
17 §
Om en beskattningsbar person anses ha förvärvat och  levererat en vara enligt 5 kap. 5 eller 6 §, ska försändningen  eller transporten av varan hänföras till den personens  leverans.
Leverans av varor ombord på fartyg, luftfartyg eller tåg
18 §
En leverans av en vara ombord på fartyg, luftfartyg eller  tåg under den del av en persontransport som genomförs inom EU  är gjord inom landet om avgångsorten finns i Sverige.
För en resa tur och retur gäller att återresan ska anses som  en fristående transport.
19 §
Med del av en persontransport som genomförs inom EU avses  den del som utan uppehåll utanför EU utförs mellan  avgångsorten och ankomstorten.
Med avgångsorten avses den första orten för påstigning av  passagerare inom EU. Detta gäller även om en del av  transporten dessförinnan utförts utanför EU.
Med ankomstorten avses den sista orten för avstigning av  passagerare inom EU för passagerare som stigit på inom EU.  Detta gäller även om en del av transporten därefter utförs  utanför EU.
20 §
En leverans av en vara ombord på fartyg eller luftfartyg  i utrikes trafik i andra fall än som anges i 18 § är gjord  utomlands.
Leverans av el, gas, värme eller kyla till en beskattningsbar  återförsäljare
21 §
Med en beskattningsbar återförsäljare avses i 22-24 §§ en  beskattningsbar person vars huvudsakliga verksamhet när det  gäller köp av el, gas, värme eller kyla består i att sälja  sådana varor vidare och vars egen konsumtion av dessa varor är  försumbar.
22 §
Leverans av el till en beskattningsbar återförsäljare är  gjord inom landet, om återförsäljaren antingen har sätet för  sin ekonomiska verksamhet i Sverige eller har ett fast  etableringsställe här för vilket varan levereras.
Om återförsäljaren varken här eller utomlands har ett sådant  säte eller fast etableringsställe, är leveransen av elen gjord  inom landet, om återförsäljaren är bosatt eller stadigvarande  vistas här i landet.
23 §
En leverans som avses i 22 § är dock gjord utomlands om  elen levereras för ett fast etableringsställe som  återförsäljaren har utomlands.
24 §
Bestämmelserna i 22 och 23 §§ gäller även för leverans av
1. gas genom ett naturgassystem som finns inom unionens  territorium eller genom ett gasnät som är anslutet till ett  sådant system, och
2. värme eller kyla genom ett nät för värme eller kyla.
Leverans av el, gas, värme eller kyla till någon annan än en  beskattningsbar återförsäljare
25 §
Leverans av el är gjord inom landet, om
1. förvärvarens faktiska användning och förbrukning av elen  sker i Sverige, och
2. leveransen görs till någon annan än en sådan  beskattningsbar återförsäljare som avses i 21 §.
26 §
Om elen inte helt förbrukas av förvärvaren, ska den  återstående delen av varan ändå anses ha använts och  förbrukats i Sverige, om förvärvaren antingen har sätet för  sin ekonomiska verksamhet i Sverige eller har ett fast  etableringsställe här för vilket varan levereras.
Om förvärvaren varken här eller utomlands har ett sådant säte  eller fast etableringsställe, ska elen anses ha använts och  förbrukats i Sverige, om förvärvaren är bosatt eller  stadigvarande vistas här i landet.
27 §
Elen ska inte anses ha använts och förbrukats i Sverige  enligt 26 § om den levereras till ett fast etableringsställe  som förvärvaren har utomlands.
28 §
Bestämmelserna i 25-27 §§ gäller även för leverans av
1. gas genom ett naturgassystem som finns inom unionens  territorium eller genom ett gasnät som är anslutet till ett  sådant system, och
2. värme eller kyla genom ett nät för värme eller kyla.
Platsen för unionsinternt förvärv av varor
Transporten avslutas i Sverige
29 §
Ett unionsinternt förvärv är gjort inom landet om varan  befinner sig här när försändningen eller transporten till  förvärvaren avslutas.
Förvärvaren har angett ett svenskt registreringsnummer
30 §
Ett unionsinternt förvärv är gjort inom landet även om  varan inte finns i Sverige när försändningen eller transporten  till förvärvaren avslutas, om
1. det är ett sådant förvärv som avses i 3 kap. 1 § 2,
2. förvärvaren är registrerad för mervärdesskatt här i landet  och har angett sitt svenska registreringsnummer för  mervärdesskatt vid förvärvet, och
3. förvärvaren inte visar att förvärvet varit föremål för  mervärdesskatt i det EU-land där försändningen eller  transporten till förvärvaren avslutats.
I 7 kap. 47 § finns bestämmelser om hur utgående skatt för  sådana förvärv som avses i första stycket ska återfås, i de  fall förvärvet har varit föremål för mervärdesskatt i ett  annat EU-land efter det att förvärvaren har redovisat  förvärvet i sin mervärdesskattedeklaration här i landet.
31 §
Bestämmelserna i 30 § gäller inte om det unionsinterna  förvärvet har ansetts vara föremål för mervärdesskatt i det  EU-land där försändningen eller transporten av varan avslutas.
Ett unionsinternt förvärv ska anses ha varit föremål för  mervärdesskatt enligt första stycket, om
1. förvärvaren visar att förvärvet gjorts för en efterföljande  leverans i det EU-land där försändningen eller transporten av  varan avslutas,
2. mottagaren av den leveransen är betalningsskyldig för  mervärdesskatten i enlighet med tillämpningen av artikel 197 i  mervärdesskattedirektivet, och
3. förvärvaren har lämnat uppgift om leveransen i en periodisk  sammanställning enligt 35 kap. skatteförfarandelagen 
(2011:1244).
Platsen för tillhandahållande av tjänster
Beskattningsbara personer vid bestämningen av platsen för  tillhandahållande av tjänster
32 §
Vid tillämpningen av 33-65 §§ ska en
1. beskattningsbar person som även bedriver verksamhet eller  genomför transaktioner som inte innefattar sådana  beskattningsbara leveranser av varor eller beskattningsbara  tillhandahållanden av tjänster som anges i 3 kap. 1 §, anses  vara en beskattningsbar person för alla tjänster som denne  förvärvar,
2. juridisk person som inte är en beskattningsbar person men  som är registrerad för mervärdesskatt eller som skulle ha  varit en beskattningsbar person om inte 4 kap. 6 § varit  tillämplig, anses vara en beskattningsbar person.
Huvudregel när förvärvaren är en beskattningsbar person
33 §
En tjänst som tillhandahålls en beskattningsbar person  som agerar i denna egenskap är tillhandahållen inom landet, om  den beskattningsbara personen antingen har sätet för sin  ekonomiska verksamhet i Sverige eller har ett fast  etableringsställe här och tjänsten tillhandahålls detta.
Om den beskattningsbara personen varken här eller utomlands  har ett sådant säte eller fast etableringsställe, är tjänsten  tillhandahållen inom landet, om den beskattningsbara personen  är bosatt eller stadigvarande vistas här i landet.
34 §
Om tjänsten tillhandahålls till ett fast  etableringsställe som den beskattningsbara personen har  utomlands är den dock tillhandahållen utomlands.
Huvudregel när förvärvaren inte är en beskattningsbar person
35 §
En tjänst som tillhandahålls någon som inte är en  beskattningsbar person är tillhandahållen inom landet, om den  som tillhandahåller tjänsten antingen har sätet för sin  ekonomiska verksamhet i Sverige eller har ett fast  etableringsställe här från vilket tjänsten tillhandahålls.
Om den som tillhandahåller tjänsten varken här eller utomlands  har ett sådant säte eller fast etableringsställe, är tjänsten  tillhandahållen inom landet, om denne är bosatt eller  stadigvarande vistas här i landet.
36 §
Om tjänsten tillhandahålls från ett fast  etableringsställe som den som tillhandahåller tjänsten har  utomlands är den dock tillhandahållen utomlands.
Förmedlingstjänster
37 §
En förmedlingstjänst som tillhandahålls någon som inte är  en beskattningsbar person är tillhandahållen inom landet, om
1. förmedlaren utför tjänsten för någon annans räkning i  dennes namn, och
2. den transaktion som förmedlingen avser är gjord inom landet  enligt denna lag.
Tjänster med anknytning till fastighet
38 §
En tjänst med anknytning till en fastighet är  tillhandahållen inom landet, om fastigheten ligger i Sverige.
Transporttjänster
39 §
En persontransporttjänst är tillhandahållen inom landet,  om transporten inte till någon del genomförs i ett annat land.
40 §
En varutransporttjänst som tillhandahålls någon som inte  är en beskattningsbar person är tillhandahållen inom landet,  om transporten inte till någon del genomförs i ett annat land.
Första stycket gäller inte en sådan unionsintern  varutransporttjänst som avses i 41 §.
41 §
En unionsintern varutransporttjänst som tillhandahålls  någon som inte är en beskattningsbar person är tillhandahållen  inom landet, om avgångsorten finns i Sverige.
42 §
Med unionsintern varutransport avses en transport av  varor där avgångsorten och ankomstorten finns i två olika EU-
länder.
Med avgångsorten avses den ort där transporten av varorna  faktiskt inleds, utan hänsyn till det avstånd som  tillryggalagts till den plats där varorna befinner sig.
Med ankomstorten avses den ort där transporten av varorna  faktiskt avslutas.
Tjänster med anknytning till transport
43 §
En tjänst med anknytning till transport såsom lastning,  lossning, godshantering och liknande tjänster är  tillhandahållen inom landet, om tjänsten
1. tillhandahålls någon som inte är en beskattningsbar person,  och
2. fysiskt utförs i Sverige.
Värdering av och arbete på lös egendom
44 §
En tjänst i form av värdering av eller arbete på en vara  som är lös egendom är tillhandahållen inom landet om tjänsten
1. tillhandahålls någon som inte är en beskattningsbar person,  och
2. fysiskt utförs i Sverige.
Tjänster som har samband med kulturella, konstnärliga,  idrottsliga, vetenskapliga, pedagogiska, underhållningsmässiga  och liknande evenemang och aktiviteter
45 §
Bestämmelserna i 46 och 47 §§ gäller evenemang och  aktiviteter som är
1. kulturella,
2. konstnärliga,
3. idrottsliga,
4. vetenskapliga,
5. pedagogiska,
6. av underhållningskaraktär, eller
7. liknande dem som anges i 1-6, såsom mässor och  utställningar.
46 §
En tjänst som avser tillträde till ett sådant evenemang  som anges i 45 § och som tillhandahålls en beskattningsbar  person är tillhandahållen inom landet, om evenemanget faktiskt  äger rum i Sverige. Detsamma gäller tjänster med anknytning  till tillträdet.
Första stycket gäller inte tillträde till evenemang där  närvaron är virtuell.
Lag (2024:942)
.
47 §
En tjänst som tillhandahålls någon som inte är en  beskattningsbar person i samband med en aktivitet som anges i 
45 § är tillhandahållen inom landet, om aktiviteten faktiskt  äger rum i Sverige. Detsamma gäller tjänster som är  underordnade en sådan tjänst och tjänster som tillhandahålls  av den som organiserar aktiviteten.
En tjänst som avser en aktivitet som strömmas eller på annat  sätt görs tillgänglig virtuellt och som tillhandahålls någon  som inte är en beskattningsbar person är dock tillhandahållen  inom landet om förvärvaren är etablerad, är bosatt eller  stadigvarande vistas i Sverige. Detsamma gäller tjänster som  är underordnade en sådan tjänst.
Lag (2024:942)
.
Restaurang- och cateringtjänster
48 §
En restaurang- eller cateringtjänst är tillhandahållen  inom landet, om den fysiskt utförs i Sverige och inte annat  följer av 49-51 §§.
Restaurang- och cateringtjänster ombord på tåg
49 §
En restaurang- eller cateringtjänst som fysiskt utförs  ombord på tåg under den del av en persontransport som  genomförs inom EU är tillhandahållen inom landet, om  avgångsorten finns i Sverige.
För en resa tur och retur gäller att återresan ska anses som  en fristående transport.
50 §
Med del av en persontransport som genomförs inom EU avses  den del som utan uppehåll utanför EU utförs mellan  avgångsorten och ankomstorten.
Med avgångsorten avses den första orten för påstigning av  passagerare inom EU. Detta gäller även om en del av  transporten dessförinnan utförts utanför EU.
Med ankomstorten avses den sista orten för avstigning av  passagerare inom EU för passagerare som stigit på inom EU.  Detta gäller även om en del av transporten därefter utförs  utanför EU.
Tjänster ombord på fartyg eller luftfartyg i utrikes trafik
51 §
En tjänst som tillhandahålls och fysiskt utförs ombord på  fartyg eller luftfartyg i utrikes trafik är tillhandahållen  utomlands.
Korttidsuthyrning av transportmedel
52 §
En tjänst som avser korttidsuthyrning av transportmedel  är tillhandahållen inom landet om transportmedlet faktiskt  ställs till kundens förfogande i Sverige.
Med korttidsuthyrning avses att transportmedlet får innehas  eller användas under en sammanhängande period på
1. högst 30 dagar, eller
2. högst 90 dagar, när det gäller fartyg.
Annan uthyrning av transportmedel än korttidsuthyrning
53 §
En tjänst som avser uthyrning av transportmedel och som  inte är en sådan korttidsuthyrning som avses i 52 § är  tillhandahållen inom landet, om
1. den tillhandahålls en kund som inte är en beskattningsbar  person,
2. kunden är etablerad, är bosatt eller stadigvarande vistas i  Sverige, och
3. annat inte följer av 54 §.
54 §
En tjänst enligt 53 § anses dock vara tillhandahållen  utomlands, om
1. den avser en fritidsbåt som faktiskt levereras till kunden  i ett annat EU-land än Sverige,
2. uthyraren har sätet för sin ekonomiska verksamhet eller ett  fast etableringsställe i det EU-landet, och
3. tjänsten tillhandahålls från sätet eller det fasta  etableringsstället.
55 §
En tjänst som avser uthyrning av transportmedel och som  inte är en sådan korttidsuthyrning som avses i 52 § är  tillhandahållen inom landet, om
1. den tillhandahålls en kund som inte är en beskattningsbar  person,
2. den avser en fritidsbåt som faktiskt levereras till kunden  i Sverige,
3. uthyraren har sätet för sin ekonomiska verksamhet eller ett  fast etableringsställe i Sverige, och
4. tjänsten tillhandahålls från sätet eller det fasta  etableringsstället.
Telekommunikationstjänster, sändningstjänster och elektroniska  tjänster
56 §
Telekommunikationstjänster, radio- och tv-sändningar och  elektroniska tjänster som tillhandahålls någon som inte är en  beskattningsbar person är tillhandahållna inom landet, om  förvärvaren är etablerad, är bosatt eller stadigvarande vistas  i Sverige.
Första stycket gäller inte för tjänster som är tillhandahållna  i ett annat EU-land enligt bestämmelser som i det landet  motsvarar artikel 59c.1 i mervärdesskattedirektivet.
57 §
Med elektroniska tjänster avses bland annat  tillhandahållande av
1. webbplatser, webbhotell samt distansunderhåll av  programvara och utrustning,
2. programvara och uppdatering av denna,
3. bilder, texter och uppgifter samt databasåtkomst,
4. musik, filmer och spel, inklusive hasardspel och spel om  pengar, samt politiska, kulturella, konstnärliga, idrottsliga,  vetenskapliga eller underhållningsbetonade sändningar och  evenemang, och
5. distansundervisning.
Om en tjänst tillhandahålls via e-post, ska detta i sig inte  innebära att tjänsten är en elektronisk tjänst.
Tjänster från Sverige till förvärvare utanför EU
58 §
De tjänster som anges i 59 § är tillhandahållna  utomlands, om
1. tjänsterna tillhandahålls någon som inte är en  beskattningsbar person, och
2. förvärvaren är etablerad, är bosatt eller stadigvarande  vistas utanför EU.
Tjänster som anses vara tillhandahållna utomlands enligt  första stycket anses dock tillhandahållna inom landet, om de  faktiskt används och utnyttjas i Sverige.
59 §
Följande tjänster är tillhandahållna utomlands under de  förutsättningar som anges i 58 § :
1. överlåtelse eller upplåtelse av upphovsrätter,  patenträttigheter, licensrättigheter, varumärkesrättigheter  och liknande rättigheter,
2. reklam- och annonseringstjänster,
3. tjänster av rådgivare, ingenjörer, konsultbyråer, jurister  och revisorer och andra liknande tjänster samt databehandling  och tillhandahållande av information,
4. bank- och finansieringstjänster, med undantag för uthyrning  av förvaringsutrymmen, samt försäkrings- och  återförsäkringstjänster,
5. tillhandahållande av personal,
6. uthyrning av varor som är lös egendom, med undantag för  alla slags transportmedel,
7. förpliktelser att helt eller delvis avstå från att utnyttja  en sådan rättighet som anges i 1 eller från att utöva en viss  verksamhet,
8. tillträde till och överföring eller distribution genom
a) ett system för el,
b) ett naturgassystem som finns inom unionens territorium  eller ett gasnät som är anslutet till ett sådant system, eller
c) ett nät för värme eller kyla, och
9. tjänster som är direkt kopplade till sådana tjänster som  avses i 8.
Tjänster från en plats utanför EU till förvärvare i Sverige
60 §
Tjänster som anges i 59 § och som tillhandahålls från en  plats utanför EU är tillhandahållna inom landet, om
1. tjänsterna tillhandahålls någon som inte är en  beskattningsbar person,
2. förvärvaren är etablerad, är bosatt eller stadigvarande  vistas i Sverige, och
3. tjänsterna faktiskt används och utnyttjas i Sverige.
Tjänster till beskattningsbara personer som uteslutande  utnyttjas eller tillgodogörs utanför EU
61 §
En varutransporttjänst, en sådan tjänst med anknytning  till transport som avses i 43 § eller en tjänst i form av  värdering av eller arbete på en vara som avses i 44 § är  tillhandahållen utomlands, om tjänsten
1. tillhandahålls en beskattningsbar person, och
2. uteslutande utnyttjas eller på annat sätt tillgodogörs  utanför EU.
Tröskelvärde vid unionsintern distansförsäljning av varor och  tillhandahållande av vissa tjänster
62 §
Tillhandahållande av tjänster som omfattas av 56 § och  leverans av varor som omfattas av 8 § är också gjorda inom  landet om
1. tillhandahållaren eller leverantören
a) är etablerad i Sverige och saknar etablering i något annat  EU-land, eller
b) saknar etablering men är bosatt eller stadigvarande vistas  här i landet och inte i något annat EU-land,
2. tjänsterna tillhandahålls någon som är etablerad, är bosatt  eller stadigvarande vistas i ett annat EU-land, eller varorna  sänds eller transporteras till ett annat EU-land, och
3. det sammanlagda värdet, exklusive mervärdesskatt, av  varorna och tjänsterna inte överstiger 99 680 kronor under  innevarande kalenderår och inte heller översteg detta belopp  under det närmast föregående kalenderåret.
63 §
Om det belopp som avses i 62 § 3 överskrids, är  tillhandahållandena av tjänsterna och leveranserna av varorna  gjorda utomlands. Detta gäller från och med det  tillhandahållande eller den leverans som medför att beloppet  överskrids.
64 §
Även om villkoren i 62 § är uppfyllda får  tillhandahållaren eller leverantören begära att  tillhandahållandena av tjänsterna och leveranserna av varorna  ska anses gjorda där förvärvaren av tjänsterna är etablerad,  är bosatt eller stadigvarande vistas eller där försändningen  eller transporten av varorna till förvärvaren avslutas.
65 §
Efter en begäran enligt 64 § ska Skatteverket besluta att  tillhandahållandet av tjänsterna och leveransen av varorna ska  anses gjorda utomlands. Beslutet gäller tills vidare.
Om ett beslut har fattats enligt första stycket, får  bestämmelsen i 62 § inte tillämpas igen förrän efter utgången  av det andra kalenderåret efter det kalenderår då beslutet  fattades.
Platsen för import av varor
66 §
Import av en vara anses äga rum i Sverige om varan finns  här när den förs in i EU.
67 §
Även om varan finns här när den förs in i EU ska importen  inte anses äga rum i Sverige, om varan finns i ett annat EU-
land när den upphör att omfattas av ett förfarande för  tillfällig införsel med fullständig befrielse från tull eller  ett förfarande för extern transitering.
Detsamma gäller en vara som är i fri omsättning och förs in  till Sverige från ett tredje territorium som utgör en del av  unionens tullområde, om varan
1. förflyttas här i landet under ett förfarande för intern  unionstransitering enligt unionens tullbestämmelser och  hänfördes till det förfarandet genom en deklaration när den  fördes in till landet, eller
2. när den förs in till Sverige hade omfattats av 11 kap. 4 §  eller ett förfarande för tillfällig införsel med fullständig  befrielse från importtullar, om den hade importerats i den  mening som avses i 5 kap. 37 § 1.
68 §
Import av en vara anses äga rum i Sverige även om varan  förs in till ett annat EU-land, om
1. varan omfattas av ett förfarande eller en situation enligt  det landets tillämpning av artikel 61 i  mervärdesskattedirektivet, och
2. varan finns här i landet när den upphör att omfattas av ett  sådant förfarande eller sådan situation.
7 kap. Beskattningsgrundande händelse och redovisning
Innehåll
1 §
I detta kapitel finns bestämmelser om
- vad som avses med beskattningsgrundande händelse (3 §),
- beskattningsgrundande händelse vid leverans av varor och  tillhandahållande av tjänster (4-11 §§),
- beskattningsgrundande händelse vid unionsinterna förvärv 
(12 §),
- beskattningsgrundande händelse vid import (13 §),
- redovisning av utgående skatt - huvudregler (14-17 §§),
- redovisning av utgående skatt - specialregler (18-25 §§),
- utgående skatt hänförlig till unionsinterna förvärv (26 §),
- utgående skatt hänförlig till import (27 §),
- valuta vid redovisning av utgående skatt (28 §),
- redovisning av leverans av varor och tillhandahållande av  tjänster (29 och 30 §§),
- redovisning av ingående skatt - huvudregler (31-34 §§),
- redovisning av ingående skatt - specialregler (35-39 §§),
- ingående skatt hänförlig till unionsinterna förvärv (40 §),
- ingående skatt hänförlig till import (41 §),
- valuta vid redovisning av ingående skatt (42 §),
- ändring av tidigare redovisad utgående skatt (43-47 §§),
- ändring av tidigare redovisad ingående skatt (48 §),
- redovisning av felaktigt debiterad mervärdesskatt (49 och 
50 §§), och
- redovisning vid justering av avdrag (51-54 §§).
Bestämmelser om beskattningsgrundande händelse och redovisning  i andra kapitel
2 §
Bestämmelser om beskattningsgrundande händelse och  redovisning finns även i 22 kap. om särskilda ordningar för  distansförsäljning av varor och vissa tillhandahållanden av  tjänster.
Vad som avses med beskattningsgrundande händelse
3 §
Med beskattningsgrundande händelse avses den händelse  genom vilken de rättsliga villkoren för att mervärdesskatt ska  kunna tas ut är uppfyllda. I 4 och 7-13 §§ anges vid vilken  tidpunkt den beskattningsgrundande händelsen inträffar.
Beskattningsgrundande händelse vid leverans av varor och  tillhandahållande av tjänster
4 §
Vid leverans av varor eller tillhandahållande av tjänster  inträffar den beskattningsgrundande händelsen när leveransen  eller tillhandahållandet sker, om inte annat följer av 7-11 §§.
5 §
Vid sådan leverans eller överföring av varor till ett  annat EU-land som är undantagen från skatteplikt enligt 
10 kap. 42 eller 46 § och som pågår kontinuerligt under mer än  en kalendermånad, anses leveransen eller överföringen ske vid  utgången av varje kalendermånad till dess den upphör.
6 §
Vid sådana tillhandahållanden av tjänster i ett annat EU-
land för vilka förvärvaren är betalningsskyldig för  mervärdesskatt i det landet i enlighet med artikel 196 i  mervärdesskattedirektivet, och av tjänster som avses i 16 kap. 
9 §, anses tillhandahållandet ske den 31 december varje år, om
1. tjänsterna tillhandahålls kontinuerligt under en tidsperiod  som överstiger ett år, och
2. tillhandahållandet inte ger upphov till avräkningar eller  betalningar under tidsperioden.
Första stycket gäller till dess tillhandahållandet av  tjänsterna upphör.
Betalning i förskott
7 §
Om den som levererar varor eller tillhandahåller tjänster  får ersättning helt eller delvis för en beställd vara eller  tjänst före den tidpunkt som avses i 4 §, inträffar den  beskattningsgrundande händelsen när ersättningen inflyter  kontant eller på annat sätt kommer den som levererar varan  eller tillhandahåller tjänsten till godo. Detta gäller dock  bara om leveransen eller tillhandahållandet omfattas av  skatteplikt när ersättningen kommer den som levererar varan  eller tillhandahåller tjänsten till godo.
Första stycket gäller inte för leverans eller överföring av  varor som är undantagen från skatteplikt enligt 10 kap. 42 och 
46 §§.
Bygg- och anläggningstjänster
8 §
Vid tillhandahållande av bygg- och anläggningstjänster och  leverans av varor i samband med tillhandahållande av sådana  tjänster inträffar den beskattningsgrundande händelsen när  faktura har utfärdats. Om det inte har utfärdats någon faktura  när betalning tas emot eller om faktura inte har utfärdats  inom den tid som anges i 17 kap. 16 §, inträffar den  beskattningsgrundande händelsen dock enligt 4 eller 7 §.
Tillfälligt registrerad personbil eller motorcykel
9 §
Vid leverans av en personbil eller motorcykel som vid  leveransen är tillfälligt registrerad enligt 17 § första  stycket 1 lagen (2019:370) om fordons registrering och  användning och levereras till en fysisk person som är bosatt  eller stadigvarande vistas på en plats utanför EU och som  avser att föra fordonet till en plats utanför EU, inträffar  den beskattningsgrundande händelsen vid utgången av den sjätte  månaden efter den månad då fordonet levererades.
Upplåtelse av avverkningsrätt
10 §
Vid upplåtelse av avverkningsrätt till skog i de fall som  avses i 21 kap. 2 § inkomstskattelagen (1999:1229) inträffar  den beskattningsgrundande händelsen allteftersom betalningen  tas emot av upplåtaren.
Leveranser vid användning av ett elektroniskt gränssnitt
11 §
Om en beskattningsbar person anses ha förvärvat och  levererat varor enligt 5 kap. 5 eller 6 §, inträffar den  beskattningsgrundande händelsen för den leverans av varorna  som görs av den beskattningsbara personen när betalningen har  godkänts. Detsamma gäller för den leverans av varorna som görs  till den beskattningsbara personen.
Beskattningsgrundande händelse vid unionsinterna förvärv
12 §
Vid unionsinterna förvärv av varor inträffar den  beskattningsgrundande händelsen när förvärvet sker. Tidpunkten  för förvärvet motsvarar den tidpunkt då leverans av liknande  varor inom landet sker enligt 4 och 5 §§.
Beskattningsgrundande händelse vid import
13 §
Vid import inträffar den beskattningsgrundande händelsen  vid den tidpunkt då tullskuld uppkommer i Sverige enligt  tullagstiftningen, eller skulle ha uppkommit om varan hade  varit belagd med tull.
I de fall som avses i 16 kap. 21 eller 22 § inträffar den  beskattningsgrundande händelsen vid den tidpunkt då tullskuld  uppkommer, eller skulle ha uppkommit om varan hade varit  belagd med tull, i det andra EU-landet.
Redovisning av utgående skatt - huvudregler
14 §
Om inget annat följer av 15-27 §§, ska utgående skatt  redovisas för den redovisningsperiod då
1. den som enligt 16 kap. 5 § är betalningsskyldig för  mervärdesskatt för en leverans av en vara eller ett  tillhandahållande av en tjänst enligt god redovisningssed har  bokfört eller borde ha bokfört leveransen eller  tillhandahållandet,
2. den som enligt 16 kap. 6, 8, 9, 10, 11, 12, 13, 14, 15  eller 16 § är betalningsskyldig för mervärdesskatt för förvärv  av en vara eller en tjänst enligt god redovisningssed har  bokfört eller borde ha bokfört förvärvet, eller
3. den som anges i 1 eller 2 har tagit emot eller lämnat  förskotts- eller a conto-betalning.
15 §
Om den som är betalningsskyldig för mervärdesskatt inte  är bokföringsskyldig enligt bokföringslagen (1999:1078), ska  den utgående skatten redovisas för den redovisningsperiod då  den beskattningsgrundande händelsen har inträffat.
16 §
Den utgående skatten får redovisas för den  redovisningsperiod då betalning tas emot kontant eller på  annat sätt kommer den som är betalningsskyldig för skatten  till godo, om värdet av dennes sammanlagda årliga omsättning  här i landet normalt uppgår till högst 3 miljoner kronor. Den  utgående skatten för samtliga fordringar som är obetalda vid  beskattningsårets utgång ska dock alltid redovisas för den  redovisningsperiod då beskattningsåret går ut.
Första stycket gäller också för den som är betalningsskyldig  för mervärdesskatt enligt 16 kap. 6, 8, 9, 10, 11, 12, 13, 14, 
15 eller 16 §.
Första och andra styckena gäller dock inte
1. företag som omfattas av lagen (1995:1559) om årsredovisning  i kreditinstitut och värdepappersbolag eller lagen (1995:1560)  om årsredovisning i försäkringsföretag, eller
2. finansiella holdingföretag som ska upprätta  koncernredovisning enligt någon av de lagar som anges i 1.
17 §
Den som tillämpar de allmänna bestämmelserna i 14 § i  fråga om redovisning av utgående skatt kan inte övergå till  att tillämpa bestämmelserna i 16 § utan att först ansöka om  detta hos Skatteverket. Om det finns särskilda skäl ska  Skatteverket besluta om att utgående skatt får redovisas  enligt 16 §.
Redovisning av utgående skatt - specialregler
Överlåtelse av enfunktionsvoucher
18 §
Utgående skatt för överlåtelse av en enfunktionsvoucher  ska redovisas för den redovisningsperiod då vouchern har  överlämnats eller betalning dessförinnan har tagits emot.
Första stycket gäller inte om den som är betalningsskyldig för  skatten redovisar utgående skatt enligt 16 §.
Förbehåll om återtaganderätt
19 §
Om den utgående skatten för fordringar avser varor som  den som är betalningsskyldig för skatten har sålt med  förbehåll om återtaganderätt enligt lagen (1978:599) om  avbetalningsköp mellan näringsidkare m.fl., ska säljaren  alltid redovisa den utgående skatten för den  redovisningsperiod då fakturan enligt god redovisningssed har  utfärdats eller borde ha utfärdats.
Konkurs
20 §
Om den som är betalningsskyldig för mervärdesskatt har  försatts i konkurs, ska denne redovisa den utgående skatt som  hänför sig till leverans, tillhandahållande, förvärv eller  import vars beskattningsgrundande händelse har inträffat före  konkursbeslutet för den redovisningsperiod då konkursbeslutet  meddelats. Detta gäller dock inte om den betalningsskyldige  har varit skyldig att redovisa skatten för en tidigare  redovisningsperiod.
Om den utgående skatten ändras efter konkursbeslutet till  följd av nedsättning av priset, återtagande av en vara eller  kundförlust, tillämpas  
43-45 §§.
Överlåtelse av verksamhet
21 §
Om den som är betalningsskyldig för mervärdesskatt har  överlåtit sin verksamhet till någon annan, ska överlåtaren  redovisa utgående skatt som hänför sig till leverans,  tillhandahållande, förvärv eller import vars  beskattningsgrundande händelse har inträffat före  övertagandet, för den redovisningsperiod då övertagandet har  skett. Detta gäller dock inte om den betalningsskyldige har  varit skyldig att redovisa skatten för en tidigare  redovisningsperiod.
Om den utgående skatten ändras efter övertagandet till följd  av nedsättning av priset, återtagande av en vara eller  kundförlust, tillämpas 43 och 44 §§.
Uttag av tjänst som tillhandahållits under flera  redovisningsperioder
22 §
Vid uttag av en tjänst som har tillhandahållits under en  tid som sträcker sig över mer än en redovisningsperiod ska det  till varje redovisningsperiod hänföras den del av tjänsten som  har tillhandahållits under perioden, om inte annat framgår av 
23 eller 24 §.
Uttag av tjänst av den som bedriver byggnadsrörelse
23 §
Om den som bedriver byggnadsrörelse som avses i  inkomstskattelagen (1999:1229) genom uttag tar i anspråk en  tjänst som till större delen avser ny-, till- eller ombyggnad  av en egen fastighet eller en lägenhet som denne innehar med  hyresrätt eller bostadsrätt, ska denne redovisa sådan utgående  skatt som hänför sig till uttaget senast för den  redovisningsperiod då fastigheten, lägenheten eller den del av  fastigheten eller lägenheten som uttaget avser har kunnat tas  i bruk.
Bygg- eller anläggningstjänster eller leverans av varor i  samband med sådana tjänster
24 §
Vid tillhandahållande av bygg- eller anläggningstjänster  eller leverans av varor i samband med tillhandahållande av  sådana tjänster ska den utgående skatten på tillhandahållandet  eller leveransen redovisas för den redovisningsperiod då  faktura har utfärdats. Om den som utför bygg- eller  anläggningstjänsten har fått betalning i förskott eller a  conto utan faktura, ska redovisning ske för den  redovisningsperiod då betalningen har tagits emot. Redovisning  ska dock ske senast för den redovisningsperiod som omfattar  den andra kalendermånaden efter den månad då tjänsterna  tillhandahållits eller varorna levererats.
Första stycket gäller inte om skatten med tillämpning av 20  eller 21 § ska redovisas tidigare eller om redovisning sker  enligt 16 §.
Uttag av tjänst genom användning av personbil eller motorcykel
25 §
Om den som är betalningsskyldig för mervärdesskatt tar ut  en tjänst enligt 5 kap. 31 § genom att själv använda eller  låta någon annan använda en personbil eller en motorcykel, får  redovisningen av den utgående skatten för uttaget skjutas upp  till dess redovisning ska lämnas för den sista  redovisningsperioden under det kalenderår då bilen eller  motorcykeln använts.
Utgående skatt hänförlig till unionsinterna förvärv
26 §
Utgående skatt som hänför sig till unionsinterna förvärv  av varor ska redovisas för den redovisningsperiod då fakturan  har utfärdats. Den utgående skatten ska dock redovisas senast  för den redovisningsperiod som omfattar den femtonde dagen i  den månad som följer på den månad då den beskattningsgrundande  händelsen har inträffat enligt 12 §.
Utgående skatt hänförlig till import
27 §
Utgående skatt som hänför sig till import av varor ska  redovisas för den redovisningsperiod då Tullverket har ställt  ut en tullräkning eller ett tullkvitto för importen.
I de fall som avses i 16 kap. 21 eller 22 § ska utgående skatt  dock redovisas för den redovisningsperiod då den  beskattningsgrundande händelsen för importen har inträffat.
Valuta vid redovisning av utgående skatt
28 §
Om den utgående skattens belopp enligt 17 kap. 29 §  första stycket har angetts i flera valutor i en faktura, ska  den som är betalningsskyldig för skatten vid redovisning av  skatten utgå från det skattebelopp som angetts i svenska  kronor eller, om den egna redovisningen är i euro, det  skattebelopp som angetts i euro.
I 15 och 17 §§ lagen (2000:46) om omräkningsförfarande vid  beskattning för företag som har sin redovisning i euro, m.m.  finns regler om omräkning från euro till svenska kronor. Dessa  regler ska tillämpas även av den som saknar etablering inom  landet och som har sin redovisning i euro.
Redovisning av leverans av varor och tillhandahållande av  tjänster
Leverans eller överföring av varor till ett annat EU-land
29 §
Sådan leverans eller överföring av varor till ett annat  EU-land som undantas från skatteplikt enligt 10 kap. 42 eller 
46 § ska redovisas för den redovisningsperiod då fakturan har  utfärdats. Om det inte har utfärdats någon faktura vid den  tidpunkt då den senast ska utfärdas enligt 17 kap. 17 §, ska  leveransen eller överföringen dock redovisas för den  redovisningsperiod då fakturan senast skulle ha utfärdats.
Tillhandahållande av tjänster som ska redovisas i periodisk  sammanställning
30 §
Tillhandahållande av tjänster som ska tas upp i en  periodisk sammanställning enligt 35 kap. 2 § första stycket 2  skatteförfarandelagen (2011:1244), ska redovisas för den  redovisningsperiod då den beskattningsgrundande händelsen  inträffar.
Redovisning av ingående skatt - huvudregler
31 §
Om inget annat följer av 32-41 §§ eller av 20 kap. 18 §,  ska ingående skatt dras av för den redovisningsperiod då
1. den som förvärvar en vara eller en tjänst enligt god  redovisningssed har bokfört eller borde ha bokfört förvärvet,  eller
2. den som förvärvar en vara eller en tjänst har lämnat  förskotts- eller a conto-betalning.
32 §
Om den som ska redovisa ingående skatt inte är  bokföringsskyldig enligt bokföringslagen (1999:1078), ska den  ingående skatten redovisas för den redovisningsperiod då varan  har levererats eller tjänsten har tillhandahållits till denne.
33 §
Den som redovisar utgående skatt enligt 16 § ska dra av  den ingående skatten först för den redovisningsperiod då  beskattningsåret går ut eller då betalning dessförinnan har  gjorts.
34 §
Ingående skatt som hänför sig till leveranser av varor  eller tillhandahållanden av tjänster för vilka förvärvaren är  betalningsskyldig för mervärdesskatt enligt 16 kap. 6, 8, 9, 
10, 11, 12, 13, 14, 15 eller 16 § ska, om den utgående skatten  redovisas enligt 16 §, tas upp för den redovisningsperiod för  vilken den utgående skatten ska redovisas.
Redovisning av ingående skatt - specialregler
Förvärv av en enfunktionsvoucher
35 §
Ingående skatt för förvärv av en enfunktionsvoucher ska  redovisas för den redovisningsperiod då vouchern har tagits  emot eller betalning dessförinnan har gjorts.
Första stycket gäller inte om den som ska redovisa skatten  redovisar utgående skatt enligt 16 §.
Förbehåll från säljaren om återtaganderätt
36 §
Om en vara har förvärvats genom kreditköp med förbehåll  från säljaren om återtaganderätt enligt lagen (1978:599) om  avbetalningsköp mellan näringsidkare m.fl., får den ingående  skatten alltid dras av för den redovisningsperiod då en  faktura tagits emot.
Bygg- eller anläggningstjänster eller leverans av varor i  samband med sådana tjänster
37 §
Vid förvärv av sådana tjänster och varor som avses i 24 §  får den ingående skatten dras av när redovisning ska ske  enligt första stycket i den paragrafen.
Första stycket gäller inte om redovisning sker enligt 16 §.
Konkurs
38 §
Den som har försatts i konkurs ska senast för den  redovisningsperiod då konkursbeslutet meddelades göra avdrag  för ingående skatt som hänför sig till förvärv, import eller  förskotts- eller a conto-betalning under tiden innan denne  försattes i konkurs.
Förvärv av avverkningsrätt
39 §
Vid ett förvärv av avverkningsrätt till skog ska, i de  fall ersättningen för avverkningsrätten ska betalas under  flera år, avdrag för ingående skatt göras för den  redovisningsperiod då betalning görs.
Ingående skatt hänförlig till unionsinterna förvärv
40 §
Ingående skatt som hänför sig till unionsinterna förvärv  av varor ska dras av för den redovisningsperiod då den  utgående skatten ska redovisas enligt 26 §.
Ingående skatt hänförlig till import
41 §
Ingående skatt som hänför sig till import av varor ska  dras av för den redovisningsperiod då utgående skatt för den  import som avdraget avser ska redovisas.
Om den utgående skatten inte ska redovisas till Skatteverket,  ska den ingående skatten dras av för den redovisningsperiod då  Tullverket har ställt ut tullräkning eller tullkvitto för  importen.
Valuta vid redovisning av ingående skatt
42 §
Om skattens belopp enligt 17 kap. 29 § första stycket har  angetts i flera valutor i en faktura, ska vid redovisningen av  den ingående skatten det skattebelopp användas som angetts i  svenska kronor eller, om den egna redovisningen är i euro, det  skattebelopp som angetts i euro. Om skattebeloppet inte har  angetts i svenska kronor eller, om den egna redovisningen är i  euro, i euro, ska det skattebelopp användas som angetts i den  valuta som fakturan är utställd i.
Om skattebeloppet måste räknas om till svenska kronor ska  omräkningen göras på det sätt som följer av 8 kap. 21-23 §§.
Andra stycket gäller även i de fall skattebeloppet i fakturan  bara angetts i en valuta.
Ändring av tidigare redovisad utgående skatt
43 §
Om utgående skatt har redovisats och  beskattningsunderlaget för den skatten därefter minskar på  grund av nedsättning av priset, återtagande av en vara eller  kundförlust enligt 8 kap. 14, 15 eller 16 §, får den som har  redovisat skatten minska skatten med ett belopp som motsvarar  den del av den tidigare redovisade skatten som är hänförlig  till ändringen. Om en kundförlust har medfört en sådan  minskning av skatten och betalning därefter görs, ska det  belopp med vilket skatten minskats redovisas på nytt i  motsvarande mån.
Om en nedsättning av priset gjorts, en vara återtagits eller  en kundförlust uppkommit efter det att någon har övertagit en  verksamhet från den som redovisat den utgående skatten, är det  dock övertagaren som får göra den i första stycket angivna  minskningen.
44 §
En minskning av skatten enligt 43 § ska, om inte annat  följer av 45 § eller av andra stycket, göras för den  redovisningsperiod då nedsättningen av priset, återtagandet av  varan eller kundförlusten enligt god redovisningssed har  bokförts eller borde ha bokförts.
Om den som ska minska skatten enligt 43 § redovisar utgående  skatt enligt 15 eller 16 §, ska minskningen av skatten göras  på det sätt som gäller för dennes redovisning av utgående  skatt, om inte annat följer av 45 §.
45 §
Om den som har redovisat utgående skatt försätts i  konkurs innan en nedsättning av priset gjorts, en vara  återtagits eller en kundförlust uppkommit, ska en sådan  minskning av skatten som avses i 43 § göras för den  redovisningsperiod då konkursbeslutet meddelats.
46 §
En minskning av skatten enligt 43 § på grund av  nedsättning av priset ska grundas på en sådan handling eller  ett sådant meddelande som avses i 17 kap. 22 §.
47 §
Den som är betalningsskyldig för mervärdesskatt får på  det sätt som gäller för dennes redovisning av utgående skatt  dra av ett belopp motsvarande utgående skatt som har  redovisats i en deklaration, om
1. den redovisade skatten hänför sig till sådana unionsinterna  förvärv av varor som avses i 6 kap. 30 §, och
2. förvärvet har varit föremål för mervärdesskatt i ett annat  EU-land.
Ändring av tidigare redovisad ingående skatt
48 §
Om den som har gjort avdrag för ingående skatt därefter  har tagit emot en sådan handling eller ett sådant meddelande  som avses i 17 kap. 22 § avseende denna skatt, ska den  avdragna skatten återföras med ett belopp som motsvarar den  del av den tidigare redovisade skatten som varit hänförlig  till nedsättningen av priset. Avdraget ska återföras på det  sätt som gäller för dennes redovisning av ingående skatt.
I det fall en handling eller ett meddelande som avses i 
17 kap. 22 § avser en ändring enligt 50 § av felaktigt  debiterad mervärdesskatt ska hela det felaktiga skattebeloppet  återföras enligt första stycket, om det inte redan skett.
Om den som har gjort avdrag för ingående skatt har överlåtit  sin verksamhet efter tidpunkten för avdraget, ska det som sägs  i första stycket om återföring av den skatten gälla den som  får tillgodogöra sig den prisnedsättning som föranleder  återföringen.
Redovisning av felaktigt debiterad mervärdesskatt
49 §
Den som är betalningsskyldig för mervärdesskatt ska även  redovisa felaktigt debiterad mervärdesskatt på det sätt som  gäller för dennes redovisning av utgående skatt. Om det  felaktiga skattebeloppet i en faktura eller liknande handling  inte motsvaras av någon leverans av vara eller  tillhandahållande av tjänst, ska det redovisas för den period  då fakturan eller handlingen har utfärdats.
Av 26 kap. 7 § skatteförfarandelagen (2011:1244) framgår hur  den som inte är betalningsskyldig för mervärdesskatt ska  redovisa felaktigt debiterad mervärdesskatt.
50 §
Om ett belopp som avses i 49 § första stycket har  redovisats, ska beloppet ändras om en sådan handling eller ett  sådant meddelande som avses i 17 kap. 22 § utfärdas. Ändringen  ska göras för den redovisningsperiod då handlingen eller  meddelandet har utfärdats.
Om det finns särskilda skäl ska Skatteverket avstå från kravet  enligt första stycket på en sådan handling eller ett sådant  meddelande som avses i 17 kap. 22 §.
Redovisning vid justering av avdrag
51 §
Avdrag för ingående skatt i de fall som avses i 12 kap. 
28-31 §§ samt 15 kap. 3-24 och 27 §§ ska justeras för den  första redovisningsperioden efter det beskattningsår då  användningen ändrats eller överlåtelse skett, om inte annat  följer av 52 eller 53 §.
52 §
Vid överlåtelse av en fastighet ska överlåtaren justera  avdrag för den andra redovisningsperioden efter den då  överlåtelsen skett. Om redovisningsperioden för mervärdesskatt  är beskattningsår, ska avdraget i stället justeras i enlighet  med 51 §.
53 §
Vid konkurs ska avdrag justeras för den  redovisningsperiod då konkursbeslutet meddelats. Om  konkursboet senare ska överta rättighet och skyldighet enligt 
15 kap. 25 §, ska även ändringen av justeringsbeloppet göras i  konkursgäldenärens redovisning för den redovisningsperiod då  konkursbeslutet meddelades. De ändringar på grund av justering  som konkursboet ska göra genom övertagandet, ska göras i  konkursboets redovisning för de redovisningsperioder som anges  i 51 och 52 §§.
54 §
När ett tidigare verkställt avdrag ska minskas, justeras  det genom att skatt återförs i enlighet med bestämmelserna i 
48 §. När ytterligare avdrag för ingående skatt får göras,  justeras avdraget genom att redovisad ingående skatt för  redovisningsperioden ökas.
8 kap. Beskattningsunderlag
Innehåll
1 §
I detta kapitel finns bestämmelser om beräkning av  beskattningsunderlag. Ytterligare bestämmelser om beräkning av  beskattningsunderlag finns i 19 kap. om särskild ordning för  resebyråer och i 20 kap. om särskild ordning för begagnade  varor, konstverk, samlarföremål och antikviteter.
Beskattningsunderlaget vid leverans av varor,  tillhandahållande av tjänster och unionsinternt förvärv av  varor
Leverans av varor och tillhandahållande av tjänster
2 §
Vid leverans av varor och tillhandahållande av tjänster  utgörs beskattningsunderlaget av ersättningen, om inte annat  följer av 17 eller 18 §.
Första stycket gäller dock inte uttag av varor eller tjänster  eller överföring av varor till ett annat EU-land.
Vad som avses med ersättning
3 §
Med ersättning avses i 2, 11, 17 och 18 §§ allt det som  leverantören eller tillhandahållaren har fått eller ska få för  varan eller tjänsten från förvärvaren eller en tredje part,  inbegripet sådana bidrag som är direkt kopplade till priset  för varan eller tjänsten.
4 §
Vid leverans av varor eller tillhandahållande av tjänster  mot en flerfunktionsvoucher ska den ersättning som betalas för  vouchern anses som ersättning enligt 2 §. Om det saknas  information om det beloppet, ska det monetära värde som anges  på flerfunktionsvouchern eller i tillhörande dokumentation  anses som ersättning.
Uttag av varor
5 §
Vid uttag av varor utgörs beskattningsunderlaget av  varornas eller liknande varors inköpspris eller, om ett sådant  pris saknas, av självkostnadspriset, vid tidpunkten för  uttaget.
Uttag av tjänster
6 §
Vid uttag av tjänster utgörs beskattningsunderlaget av  kostnaden vid tidpunkten för uttaget för att utföra eller på  annat sätt tillhandahålla tjänsterna, om inte annat följer av 
7, 8 eller 9 §. Med kostnad för att utföra eller på annat sätt  tillhandahålla tjänsterna avses den del av de fasta och  löpande kostnaderna i rörelsen som hör till tjänsterna.
7 §
Vid uttag i form av användande av personbil för privat  ändamål enligt 5 kap. 31 § utgörs beskattningsunderlaget av  det värde som enligt 2 kap. 10 a och 10 b §§  socialavgiftslagen (2000:980) har bestämts i fråga om  tillhandahållandet av bilförmåner åt anställda.
När det gäller den beskattningsbara personens eget nyttjande  får Skatteverket efter ansökan bestämma beskattningsunderlaget  enligt de grunder som anges i 2 kap. 10 a och 10 b §§  socialavgiftslagen. Detsamma gäller i fråga om delägare i  handelsbolag.
8 §
Vid uttag av sådana tjänster gällande fastigheter,  hyresrätter och bostadsrätter som avses i 5 kap. 32, 33 eller 
34 § utgörs beskattningsunderlaget av
1. de nedlagda kostnaderna,
2. beräknad ränta på kapital, annat än lånat, som är nedlagt i  sådant varulager eller sådana andra tillgångar än  omsättningstillgångar som används för tjänsterna, och
3. värdet av arbete som personligen utförts av de personer som  avses i 5 kap. 32, 33 eller 34 §.
9 §
Vid uttag av sådana tjänster gällande fastigheter,  hyresrätter och bostadsrätter som avses i 5 kap. 33 eller 34 §  utgörs dock beskattningsunderlaget av lönekostnaderna,  inräknat skatter och avgifter som grundas på dessa kostnader,  om fastighetsägaren i 5 kap. 33 § eller hyresgästen eller  bostadsrättshavaren i 5 kap. 34 § begär det.
Överföring av varor till ett annat EU-land
10 §
Vid överföring av varor till ett annat EU-land utgörs  beskattningsunderlaget av varornas eller liknande varors  inköpspris eller, om ett sådant pris saknas, av  självkostnadspriset, vid tidpunkten för överföringen av  varorna.
Unionsinternt förvärv av varor
11 §
Vid unionsinternt förvärv av varor utgörs  beskattningsunderlaget av ersättningen och punktskatt som  förvärvaren påförts i ett annat EU-land, om inte annat följer  av 17 §.
Första stycket gäller dock inte överföring av varor från ett  annat EU-land.
Överföring av varor från ett annat EU-land
12 §
Vid överföring av varor från ett annat EU-land utgörs  beskattningsunderlaget av varornas eller liknande varors  inköpspris eller, om ett sådant pris saknas, av  självkostnadspriset, vid tidpunkten för överföringen av  varorna.
Vad som ska ingå i beskattningsunderlaget
13 §
I beskattningsunderlaget ska det ingå skatter och  avgifter utom skatt enligt denna lag. I beskattningsunderlaget  ska det även ingå bikostnader som provisions-, emballage-,  transport- och försäkringskostnader som leverantören eller  tillhandahållaren tar ut av förvärvaren.
Vad som inte ska ingå i beskattningsunderlaget
14 §
Följande belopp ska inte ingå i beskattningsunderlaget:
1. prisnedsättning på grund av betalning före förfallodagen,
2. prisnedsättning och rabatt till förvärvaren som ges vid  tidpunkten för leveransen av varorna eller tillhandahållandet  av tjänsterna,
3. prisnedsättning som ges efter leveransen eller  tillhandahållandet om inte annat följer av andra stycket.
I beskattningsunderlaget ska det ingå belopp som avses i  första stycket 3 om leverantören eller tillhandahållaren och  förvärvaren avtalat om detta.
15 §
Om en vara återtas med stöd av förbehåll om  återtaganderätt enligt konsumentkreditlagen (2010:1846) eller  lagen (1978:599) om avbetalningsköp mellan näringsidkare  m.fl., får leverantören minska beskattningsunderlaget med vad  denne vid avräkning med förvärvaren tillgodoräknar förvärvaren  för den återtagna varans värde. Denna rätt gäller bara om  leverantören kan visa att den ingående skatt som hänför sig  till förvärvet av varan inte till någon del varit avdragsgill  för förvärvaren.
16 §
Om en förlust uppkommer på leverantörens eller  tillhandahållarens fordran som avser ersättning för en vara  eller en tjänst (kundförlust), får denne minska  beskattningsunderlaget med förlusten.
Omvärdering av beskattningsunderlaget
17 §
I de fall som avses i 2 och 11 §§ utgörs  beskattningsunderlaget av marknadsvärdet respektive  marknadsvärdet och punktskatt som förvärvaren påförts i ett  annat EU-land, om
1. ersättningen är lägre än marknadsvärdet,
2. mervärdesskatten inte är fullt avdragsgill för förvärvaren,
3. leverantören eller tillhandahållaren och förvärvaren är  förbundna med varandra, och
4. den som är skyldig att betala mervärdesskatten inte kan  göra sannolikt att ersättningen är marknadsmässigt betingad.
18 §
I det fall som avses i 2 § utgörs beskattningsunderlaget  av marknadsvärdet, om
1. ersättningen är lägre än marknadsvärdet och avser en  leverans av varor eller ett tillhandahållande av tjänster som  ska undantas från skatteplikt enligt 10 kap. 5, 6, 9, 11, 12, 
15, 16, 17, 18, 27, 28, 29, 30, 32 eller 33 §, 34 § 2, 
35 eller 37 §, eller är högre än marknadsvärdet,
2. leverantören eller tillhandahållaren inte har full  avdragsrätt,
3. leverantörens eller tillhandahållarens avdragsbelopp med  stöd av 13 kap. 29 § andra stycket om uppdelning efter skälig  grund bestäms genom att den del av årsomsättningen som medför  avdragsrätt sätts i relation till den totala årsomsättningen,
4. leverantören eller tillhandahållaren och förvärvaren är  förbundna med varandra, och
5. leverantören eller tillhandahållaren inte kan göra  sannolikt att ersättningen är marknadsmässigt betingad.
19 §
En leverantör eller en tillhandahållare och en förvärvare  ska anses förbundna med varandra enligt 17 och 18 §§, om det  finns familjeband eller andra nära personliga band,  organisatoriska band, äganderättsliga band, finansiella band,  band på grund av medlemskap, band på grund av anställning  eller andra juridiska band.
Som band på grund av anställning ska även anses band mellan  arbetsgivare och en arbetstagares familj eller andra personer  som står arbetstagaren nära.
Uppdelning efter skälig grund
20 §
När leveranser av varor eller tillhandahållanden av  tjänster bara delvis ska beskattas och den delen av  beskattningsunderlaget inte kan fastställas, ska  beskattningsunderlaget bestämmas genom uppdelning efter skälig  grund.
Första stycket tillämpas också i fråga om uppdelning av  beskattningsunderlaget när skatt enligt denna lag tas ut med  olika procentsatser.
Omräkning av valuta
21 §
När uppgifter till ledning för beskattningsunderlaget vid  leverans av varor, tillhandahållande av tjänster och  unionsinternt förvärv av varor uttrycks i en annan valuta än  svenska kronor, ska omräkning göras till svenska kronor med  användande av
1. den senaste genomsnittliga växelkurs som har fastställts på  den mest representativa valutamarknaden i Sverige när den  beskattningsgrundande händelsen inträffar, eller
2. den senaste växelkurs som offentliggjorts av Europeiska  centralbanken när den beskattningsgrundande händelsen  inträffar.
22 §
Omräkning enligt 21 § 2 mellan andra valutor än euro ska  göras med användande av växelkursen i euro för varje valuta.
23 §
För beskattningsbara personer som har sin redovisning i  euro gäller, i stället för vad som anges i 21 §, följande. När  uppgifter till ledning för beskattningsunderlaget uttrycks i  en annan valuta än euro ska omräkning göras till euro.  Omräkningen ska i övrigt göras på det sätt som följer av 21 §.
I 15 och 17 §§ lagen (2000:46) om omräkningsförfarande vid  beskattning för företag som har sin redovisning i euro, m.m.  finns regler om omräkning från euro till svenska kronor. Dessa  regler ska tillämpas även av den som saknar etablering inom  landet och som har sin redovisning i euro.
Beskattningsunderlaget vid import av varor
24 §
Beskattningsunderlaget vid import utgörs av varans värde  för tulländamål, fastställt av Tullverket, enligt  unionstullkodexen.
25 §
I beskattningsunderlaget ska det även ingå tull och andra  statliga skatter eller avgifter, utom skatt enligt denna lag,  som
1. tas ut av Tullverket vid import, och
2. inte redan ingår i varans värde.
26 §
I beskattningsunderlaget ska det dessutom ingå  bikostnader som provisions-, emballage-, transport- och  försäkringskostnader som uppkommer fram till första  bestämmelseorten här i landet.
Om det när den beskattningsgrundande händelsen inträffar är  känt att varan ska transporteras till någon annan  bestämmelseort här i landet eller till någon bestämmelseort i  ett annat EU-land, ska också bikostnaderna fram till den orten  ingå i beskattningsunderlaget.
27 §
Med första bestämmelseort i 26 § första stycket avses den  ort som anges i en fraktsedel eller annan transporthandling  avseende importen till Sverige. Ska varan transporteras till  någon annan bestämmelseort ska detta anses känt när den  beskattningsgrundande händelsen inträffar, om en sådan annan  ort anges på fraktsedeln eller transporthandlingen.
Centraliserad klarering
28 §
I de fall som avses i 16 kap. 21 eller 22 § ska varans  värde för tulländamål i 24 § utgöras av det värde som  fastställts av det andra EU-landets tullmyndighet enligt  unionstullkodexen. Tull och avgifter i 25 § ska i dessa fall  utgöras av tull och avgifter som tas ut av det andra EU-
landets tullmyndighet eller av Tullverket.
Återimport med användning av tullförfarandet passiv förädling
29 §
Vid återimport av sådana varor som exporterats temporärt  med användning av tullförfarandet passiv förädling och  bearbetats utanför EU på något annat sätt än genom reparation,  ska beskattningsunderlaget beräknas på det sätt som anges i 
24, 25, 26 och 28 §§. Avdrag ska dock göras för  beskattningsunderlaget för mervärdesskatt som tidigare tagits  ut i Sverige eller i ett annat EU-land för de temporärt  exporterade varorna.
30 §
Bestämmelserna i 29 § ska också gälla när sådant material  som utgör unionsvaror exporterats temporärt med användning av  tullförfarandet passiv förädling och varor som helt eller  delvis tillverkats av detta material utanför EU  återimporteras.
Återimport av varor som reparerats utanför EU
31 §
Om unionsvaror exporterats för att repareras utanför EU,  ska beskattningsunderlaget vid återimport utgöras av  ersättningen för reparationen samt tull och statliga skatter  eller avgifter, utom skatt enligt denna lag, som tas ut med  anledning av importen.
Om den tidigare exporten av varorna har medfört avdrag eller  återbetalning av mervärdesskatt eller om varorna annars inte  har blivit belagda med mervärdesskatt på grund av den tidigare  exporten, ingår även varornas värde vid exporten i  beskattningsunderlaget.
9 kap. Skattesatser
Innehåll
1 §
I detta kapitel finns bestämmelser om tillämpliga  skattesatser på leverans av varor, unionsinternt förvärv av  varor, tillhandahållande av tjänster och import av varor.
Normalskattesats - 25 procent
2 §
Skatt enligt denna lag tas ut med 25 procent av  beskattningsunderlaget om inte annat följer av 3-18 §§.
Reducerad skattesats - 12 procent
Livsmedel
3 §
Skatt tas ut med 12 procent av beskattningsunderlaget för  leverans, unionsinternt förvärv och import av sådana livsmedel  som avses i artikel 2 i EU:s livsmedelsförordning, med  undantag för
1. vatten som avses i artikel 6 i dricksvattendirektivet, och
2. spritdrycker, vin och starköl.
Skatt ska dock tas ut med 12 procent av beskattningsunderlaget  för leverans, unionsinternt förvärv och import av vatten som  tappats på flaskor eller i behållare som är avsedda för  försäljning.
Rumsuthyrning och upplåtelse av campingplatser
4 §
Skatt tas ut med 12 procent av beskattningsunderlaget för  rumsuthyrning i hotellrörelse eller liknande verksamhet samt  upplåtelse av campingplatser och motsvarande i  campingverksamhet.
Restaurang- och cateringtjänster
5 §
Skatt tas ut med 12 procent av beskattningsunderlaget för  restaurang- och cateringtjänster, med undantag för den del av  tjänsten som avser spritdrycker, vin och starköl.
Konstverk, samlarföremål och antikviteter
6 §
Skatt tas ut med 12 procent av beskattningsunderlaget för
1. leverans och unionsinternt förvärv av sådana konstverk som  avses i 20 kap. 7 § och som inte omfattas av den särskilda  ordningen för begagnade varor, konstverk, samlarföremål och  antikviteter i 20 kap., och
2. import av sådana konstverk, samlarföremål och antikviteter  som avses i 20 kap. 7-9 §§.
Lag (2024:942)
.
Vissa reparationstjänster
7 §
Skatt tas ut med 12 procent av beskattningsunderlaget för  reparationer av cyklar med tramp- eller vevanordning, skor,  lädervaror, kläder och hushållslinne.
Reducerad skattesats - 6 procent
Persontransporttjänster
8 §
Skatt tas ut med 6 procent av beskattningsunderlaget för  persontransporttjänster, med undantag för sådan transport där  resemomentet är av underordnad betydelse.
Böcker, tidningar och liknande produkter
9 §
Skatt tas ut med 6 procent av beskattningsunderlaget för  leverans, unionsinternt förvärv och import av
1. böcker, broschyrer, häften och liknande alster, även i form  av enstaka blad,
2. tidningar och tidskrifter,
3. bilderböcker, ritböcker och målarböcker för barn,
4. musiknoter, och
5. kartor, inbegripet atlaser, väggkartor och topografiska  kartor.
Första stycket gäller under förutsättning att annat inte  följer av 10 kap. 20 och 21 §§ och under förutsättning att  varorna inte helt eller huvudsakligen är ägnade åt reklam.
Program och kataloger
10 §
Skatt tas ut med 6 procent av beskattningsunderlaget för
1. leverans, unionsinternt förvärv och import av program och  kataloger för verksamhet som avses i 14, 15 eller 18 §, och
2. annan leverans än för egen verksamhet, unionsinternt  förvärv och import av program och kataloger för verksamhet som  avses i 10 kap. 25 §.
Första stycket gäller under förutsättning att programmen och  katalogerna inte helt eller huvudsakligen är ägnade åt reklam.
Radiotidningar, kassettidningar och kassetter
11 §
Skatt tas ut med 6 procent av beskattningsunderlaget för
1. tillhandahållande av radiotidningar om inte annat följer av 
10 kap. 24 §,
2. leverans, unionsinternt förvärv och import av  kassettidningar, om inte annat följer av 10 kap. 24 §, och
3. leverans, unionsinternt förvärv och import av kassetter  eller något annat tekniskt medium som återger en uppläsning av  innehållet i en vara som omfattas av 9 §.
Varor som gör skrift eller annan information tillgänglig
12 §
Skatt tas ut med 6 procent av beskattningsunderlaget för  leverans, unionsinternt förvärv och import av varor som genom  teckenspråk, punktskrift eller annan sådan särskild metod gör  skrift eller annan information tillgänglig särskilt för  personer med läsnedsättning, om inte annat följer av 10 kap. 
6 och 9 §§.
Produkter som tillhandahålls på elektronisk väg
13 §
Skatt tas ut med 6 procent av beskattningsunderlaget för  tillhandahållande på elektronisk väg av sådana produkter som  avses i 9-12 §§.
Första stycket gäller inte produkter som helt eller  huvudsakligen är ägnade åt reklam och inte heller produkter  som helt eller huvudsakligen består av rörlig bild eller  hörbar musik.
Vissa tillträden och förevisningar
14 §
Skatt tas ut med 6 procent av beskattningsunderlaget för
1. tillträde till konserter, cirkus-, teater-, opera- eller  balettföreställningar eller andra liknande föreställningar,  och
2. tillträde till och förevisning av djurparker och  förevisning av naturområden utanför tätort samt av  nationalparker, naturreservat, nationalstadsparker och Natura 
2000-områden.
Tjänster i biblioteks- och museiverksamhet
15 §
Skatt tas ut med 6 procent av beskattningsunderlaget för  tjänster i biblioteks- och museiverksamhet som anges i 10 kap. 
30 § 2 och 4 och som inte undantas från skatteplikt enligt  samma paragraf.
Upplåtelser och överlåtelser av vissa rättigheter
16 §
Skatt tas ut med 6 procent av beskattningsunderlaget för  upplåtelse eller överlåtelse av rättigheter som omfattas av 1, 
4 eller 5 § lagen (1960:729) om upphovsrätt till litterära och  konstnärliga verk.
Första stycket gäller dock inte fotografier, reklamalster,  system och program för automatisk databehandling eller film,  videogram eller annan liknande upptagning som avser  information.
17 §
Skatt tas ut med 6 procent av beskattningsunderlaget för  upplåtelse eller överlåtelse av rättighet till ljud- eller  bildupptagning av en utövande konstnärs framförande av ett  litterärt eller konstnärligt verk.
Tjänster inom idrottsområdet
18 §
Skatt tas ut med 6 procent av beskattningsunderlaget för  tjänster inom idrottsområdet som anges i 10 kap. 28 § och som  inte undantas från skatteplikt enligt 10 kap. 29 §.
10 kap. Generell skatteplikt och undantag
Innehåll
1 §
I detta kapitel finns bestämmelser om generell skatteplikt  i 2 § och om undantag från skatteplikt som avser
- postområdet (4 och 5 §§),
- området för sjukvård och tandvård (6-13 §§),
- området för social omsorg (14 §),
- utbildningsområdet (15-18 §§),
- tjänster inom fristående grupper (19 §),
- massmedieområdet (20-27 §§),
- idrottsområdet (28 och 29 §§),
- kulturområdet (30 och 31 §§),
- försäkringsområdet (32 §),
- området för finansiella tjänster (33 §),
- sedlar, mynt, lotterier, gravskötsel och guld (34 §),
- fastighetsområdet (35 och 36 §§),
- leverans av vissa tillgångar (37-39 §§),
- statens och kommuners uttag (40 och 41 §§),
- unionsinterna transaktioner (42-52 §§),
- import (53-63 §§),
- export (64-67 §§),
- tjänster i samband med export eller import av varor (68 §),
- fartyg och luftfartyg (69-77 §§),
- transaktioner som likställs med export (78-94 §§),
- förmedlingstjänster som avser vissa undantagna transaktioner  eller transaktioner gjorda utanför EU (95 §),
- exportbutiker (96 §), och
- leverans till beskattningsbara personer som använder ett  elektroniskt gränssnitt (97 §).
Generell skatteplikt
2 §
Leveranser av varor, tillhandahållanden av tjänster,  unionsinterna förvärv av varor samt import av varor är  skattepliktiga, om inget annat följer av detta kapitel.
Bestämmelser om undantag i andra kapitel
3 §
Bestämmelser om undantag från skatteplikt finns även i
- 11 kap. om undantag avseende varor i vissa lager,
- 18 kap. om en särskild ordning för beskattningsbara personer  med liten årsomsättning,
- 20 kap. om en särskild ordning för begagnade varor,  konstverk, samlarföremål och antikviteter, och
- 21 kap. om en särskild ordning för investeringsguld.
Undantag inom postområdet
4 §
Från skatteplikt undantas
1. tillhandahållanden av posttjänster som ingår i den  samhällsomfattande posttjänsten enligt postlagen (2010:1045),  till den del de tillhandahålls av någon som med stöd av samma  lag är utsedd att tillhandahålla hela eller delar av denna  tjänst, och
2. leveranser av frimärken som sker till det nominella värdet,  om frimärkena är giltiga som betalningsmedel för posttjänster  som avses i 1.
Tillhandahållanden av posttjänster för vilka villkoren  förhandlats individuellt omfattas dock inte av undantaget i  första stycket 1.
5 §
Från skatteplikt undantas tillhandahållanden av  transporttjänster och tillhörande tjänster i samband med  distribution av brev eller paket, om tjänsterna tillhandahålls  mellan ett utländskt postbefordringsföretag och någon som är  utsedd att tillhandahålla hela eller delar av den  samhällsomfattande posttjänsten enligt postlagen (2010:1045).
Undantag inom området för sjukvård och tandvård
Sjukvård och tandvård
6 §
Från skatteplikt undantas tillhandahållanden av sjukvård  eller tandvård.
7 §
Med sjukvård avses åtgärder för att medicinskt förebygga,  utreda eller behandla sjukdomar, kroppsfel och skador samt  mödra- och förlossningsvård, om åtgärderna
1. vidtas vid sjukhus eller någon annan inrättning som drivs  av det allmänna eller, inom enskild verksamhet, vid  inrättningar för sluten vård, eller
2. annars vidtas av någon med särskild legitimation att utöva  yrke inom sjukvården.
Med sjukvård avses även sjuktransporter som utförs med  transportmedel som är särskilt inrättade för sådana  transporter.
Med sjukvård likställs medicinskt betingad fotvård.
8 §
Med tandvård avses åtgärder för att förebygga, utreda  eller behandla sjukdomar, kroppsfel och skador i munhålan.
9 §
Undantaget i 6 § omfattar även
1. tillhandahållanden av andra tjänster och leveranser av  varor av den som tillhandahåller vården, och
2. tillhandahållanden av kontroller och analyser av prov.
Första stycket gäller under förutsättning att  tillhandahållandet eller leveransen görs som ett led i  tillhandahållandet av sjukvården eller tandvården.
10 §
Skatteplikt gäller dock för
1. leveranser av glasögon eller andra synhjälpmedel, även om  leveransen görs som ett led i tillhandahållandet av sjukvård,
2. leveranser av varor av apotekare eller receptarier, och
3. tillhandahållanden av vård av djur.
Dentaltekniska produkter
11 §
Från skatteplikt undantas leveranser av dentaltekniska  produkter och tillhandahållanden av tjänster som avser sådana  produkter, om produkten levereras eller tjänsten  tillhandahålls av tandläkare eller tandtekniker.
Modersmjölk, blod och organ
12 §
Från skatteplikt undantas leveranser av modersmjölk, blod  och organ från människor.
Läkemedel
13 §
Från skatteplikt undantas
1. leveranser av läkemedel till sjukhus,
2. leveranser av läkemedel som lämnas ut enligt recept, eller
3. läkemedel som förs in i landet i anslutning till en sådan  leverans eller utlämning som avses i 1 eller 2.
Undantag inom området för social omsorg
14 §
Från skatteplikt undantas tillhandahållanden av social  omsorg. Undantaget omfattar även tillhandahållanden av andra  tjänster och leveranser av varor av den som tillhandahåller  omsorgen, om tillhandahållandet eller leveransen görs som ett  led i omsorgen.
Med social omsorg avses offentlig eller privat verksamhet för  barnomsorg, äldreomsorg, stöd eller service till vissa  funktionshindrade och annan jämförlig social omsorg.
Undantag inom utbildningsområdet
15 §
Från skatteplikt undantas tillhandahållanden av  grundskole-, gymnasieskole- eller högskoleutbildning, om  utbildningen anordnas av det allmänna eller en av det allmänna  för utbildningen erkänd utbildningsanordnare.
16 §
Från skatteplikt undantas även tillhandahållanden av  utbildning som berättigar de studerande till
1. studiestöd enligt studiestödslagen (1999:1395),
2. statsbidrag som administreras av Sametinget för kortare  studier i alfabetisering i samiska, eller
3. statsbidrag som administreras av Specialpedagogiska  skolmyndigheten för
a) kortare studier om funktionshinder,
b) kortare studier på grundskole- eller gymnasienivå som är  särskilt anpassade för personer med funktionshinder, och
c) studier inom kommunal vuxenutbildning som anpassad  utbildning.
Lag (2023:359)
.
17 §
Undantagen enligt 15 och 16 §§ omfattar också  tillhandahållanden av andra tjänster och leveranser av varor,  om tillhandahållandet eller leveransen görs som ett led i  utbildningen.
18 §
Från skatteplikt undantas tillhandahållanden av  uppdragsutbildning, om utbildningen ingår i en av  uppdragsgivaren bedriven egen utbildning enligt 15 eller 16 §.
Med uppdragsutbildning avses utbildning som tillhandahålls av  utbildare mot ersättning från en uppdragsgivare som själv  utser de personer som ska utbildas.
Undantag för tjänster inom fristående grupper
19 §
Från skatteplikt undantas tillhandahållanden av tjänster  inom fristående grupper av fysiska eller juridiska personer,  om
1. gruppens eller personernas verksamhet i övrigt antingen  omfattas av undantag från skatteplikt eller är en sådan  verksamhet för vilken de inte är en beskattningsbar person,
2. tjänsterna är direkt nödvändiga för att bedriva denna  verksamhet, och
3. ersättningen för tjänsterna exakt motsvarar den fysiska  eller juridiska personens andel av de gemensamma kostnaderna  för tjänsternas tillhandahållande.
Första stycket gäller under förutsättning att undantaget inte  kan befaras vålla snedvridning av konkurrensen.
Undantag inom massmedieområdet
20 §
Från skatteplikt undantas leveranser av periodiska  medlemsblad och periodiska personaltidningar till utgivaren,  medlemmar eller anställda eller när en sådan publikation delas  ut gratis till någon. Även införsel av en sådan publikation är  undantagen från skatteplikt om publikationen förs in till  landet för att distribueras på något av dessa sätt.
21 §
Från skatteplikt undantas leveranser och införsel av  periodiska organisationstidskrifter.
Med en organisationstidskrift avses en publikation
1. som inte är en allmän nyhetstidning, ett medlemsblad eller  en personaltidning, och
2. som väsentligen framstår som ett organ för en eller flera  sammanslutningar med det huvudsakliga syftet att verka för ett  religiöst, nykterhetsfrämjande, politiskt, miljövårdande,  idrottsligt eller försvarsfrämjande ändamål eller att  företräda medlemmar med funktionshinder.
22 §
Med sammanslutning med huvudsakligt syfte att verka för  ett idrottsligt ändamål avses sammanslutningar som är anslutna  till Sveriges riksidrottsförbund eller Korpen Svenska  Motionsidrottsförbundet eller som är representerade i Sveriges  olympiska kommitté.
Med sammanslutning med huvudsakligt syfte att verka för ett  försvarsfrämjande ändamål avses sådan sammanslutning som  enligt gällande föreskrifter får statligt stöd till sin  verksamhet.
23 §
En publikation som anges i 20 och 21 §§ anses som  periodisk bara om den enligt utgivningsplanen utkommer med  normalt minst fyra nummer om året.
24 §
Undantagen i 20 och 21 §§ omfattar även  tillhandahållanden av radiotidningar och leveranser av  kassettidningar.
25 §
Från skatteplikt undantas leveranser av program och  kataloger för en egen verksamhet där transaktionerna inte  medför avdragsrätt för ingående skatt.
26 §
Från skatteplikt undantas tillhandahållanden av tjänster  som
1. avser införande eller ackvisition av annonser i periodiska  medlemsblad, personaltidningar och organisationstidskrifter  som anges i 20 och 21 §§, eller
2. tillhandahålls en utgivare av sådana publikationer som  avses i 1 på uppdrag av denne, om tjänsterna avser
a) framställning av publikationen, det vill säga  mångfaldigandet eller de tekniska tjänster som krävs för  mångfaldigandet av publikationen, eller
b) distribution av upplagan eller någon annan åtgärd som  naturligt hänger samman med framställningen.
Från skatteplikt undantas även tillhandahållanden av tjänster  som avser införande av annonser i sådana publikationer som  anges i 25 §.
27 §
Från skatteplikt undantas tillhandahållanden av tjänster  i en verksamhet för produktion och utsändning av radio- och  televisionsprogram, om verksamheten huvudsakligen finansieras  genom statsanslag.
Undantag inom idrottsområdet
28 §
Från skatteplikt undantas tillhandahållanden av tjänster  varigenom någon ges tillträde till idrottsligt evenemang eller  möjlighet att utöva idrottslig verksamhet.
Från skatteplikt undantas även tillhandahållanden av tjänster  som har omedelbart samband med utövandet av den idrottsliga  verksamheten, om dessa tjänster tillhandahålls av den som  tillhandahåller den idrottsliga verksamheten.
29 §
Undantagen inom idrottsområdet gäller bara om tjänsterna  tillhandahålls av staten eller en kommun eller av en förening  i de fall verksamheten inte anses som ekonomisk enligt 4 kap. 
6 §.
Undantag inom kulturområdet
30 §
Från skatteplikt undantas följande tillhandahållanden:
1. en utövande konstnärs framförande av ett sådant litterärt  eller konstnärligt verk som omfattas av lagen (1960:729) om  upphovsrätt till litterära och konstnärliga verk,
2. tillhandahållanden i biblioteksverksamhet av böcker,  tidskrifter, tidningar, ljud- och bildupptagningar,  reproduktioner av bildkonst samt bibliografiska upplysningar,  om verksamheten bedrivs av eller fortlöpande i mer än ringa  omfattning understöds av det allmänna,
3. förvaring och tillhandahållande i arkivverksamhet av  arkivhandlingar och uppgifter ur sådana handlingar, om  verksamheten bedrivs av eller fortlöpande i mer än ringa  omfattning understöds av det allmänna,
4. anordnande i museiverksamhet av utställningar för  allmänheten och tillhandahållande i museiverksamhet av föremål  för utställningar, om verksamheten bedrivs av eller  fortlöpande i mer än ringa omfattning understöds av det  allmänna,
5. av det allmänna understödd folkbildningsverksamhet som  tillhandahålls av studieförbund, och
6. kulturbildningsverksamhet som bedrivs av en kommun.
31 §
Från skatteplikt undantas leveranser av sådana konstverk  som avses i 20 kap. 7 §, om
1. leveransen görs av upphovsmannen eller dennes dödsbo,
2. konstverket vid leveransen ägs av upphovsmannen eller  dennes dödsbo, och
3. beskattningsunderlagen för beskattningsåret sammanlagt  understiger 300 000 kronor.
På begäran av en upphovsman eller dennes dödsbo ska  Skatteverket besluta att leveranser av sådana konstverk som  omfattas av första stycket är skattepliktiga oavsett  beskattningsunderlagens storlek. Skatteverkets beslut ska då  gälla för alla sådana leveranser till utgången av det andra  året efter det år under vilket beslutet fattades.
Undantag inom försäkringsområdet
32 §
Från skatteplikt undantas tillhandahållanden av  försäkrings- och återförsäkringstjänster, inbegripet tjänster  som tillhandahålls av försäkringsmäklare eller andra  förmedlare av försäkringar och som avser försäkringar eller  återförsäkringar.
Undantag inom området för finansiella tjänster
33 §
Från skatteplikt undantas tillhandahållanden av bank- och  finansieringstjänster samt sådana tillhandahållanden som utgör  värdepappershandel eller liknande verksamhet.
Med bank- och finansieringstjänster avses inte  notariatverksamhet, inkassotjänster, administrativa tjänster  avseende factoring eller uthyrning av förvaringsutrymmen.
Med värdepappershandel avses
1. tillhandahållanden och förmedling av aktier, andra andelar  och fordringar, oavsett om de representeras av värdepapper  eller inte, och
2. förvaltning av värdepappersfonder enligt lagen (2004:46) om  värdepappersfonder och specialfonder enligt lagen (2013:561)  om förvaltare av alternativa investeringsfonder.
Undantag som rör sedlar, mynt, lotterier, gravskötsel och guld
34 §
Från skatteplikt undantas leveranser och  tillhandahållanden av följande varor och tjänster:
1. sedlar och mynt som är lagligt betalningsmedel, med  undantag av samlarföremål, det vill säga guld-, silver- eller  andra metallmynt eller sedlar som normalt inte används som  lagligt betalningsmedel eller som är av numismatiskt intresse,
2. lotterier, inräknat vadhållning och andra former av spel,
3. tjänster som avser gravöppning eller gravskötsel på allmän  begravningsplats när tjänsten tillhandahålls av huvudmannen  för eller innehavaren av begravningsplatsen, och
4. guld som levereras till Sveriges riksbank.
Undantag inom fastighetsområdet
35 §
Från skatteplikt undantas leveranser av fastigheter samt  överlåtelse och upplåtelse av arrenden, hyresrätter,  bostadsrätter, tomträtter, servitutsrätter och andra  rättigheter till fastigheter.
Undantaget för upplåtelse av nyttjanderätter till fastigheter  omfattar också underordnade tillhandahållanden, exempelvis  upplåtarens tillhandahållande av gas, vatten, el, värme och  nätutrustning för mottagning av radio- och  televisionssändningar, om tillhandahållandet är en del av  upplåtelsen av nyttjanderätten.
36 §
Skatteplikt gäller dock för
1. upplåtelse eller överlåtelse av maskiner och utrustning som  har installerats varaktigt,
2. leveranser av växande skog, odling och annan växtlighet  utan samband med överlåtelse av marken,
3. upplåtelse eller överlåtelse av rätt till jordbruksarrende,  avverkningsrätt och annan liknande rättighet, rätt att ta  jord, sten eller andra naturprodukter samt rätt till jakt,  fiske eller bete,
4. rumsuthyrning i hotellrörelse eller liknande verksamhet  samt upplåtelse av campingplatser och motsvarande i  campingverksamhet,
5. upplåtelse av lokaler och andra platser för parkering,  inklusive förtöjning och ankring, av transportmedel,
6. upplåtelse av förvaringsboxar,
7. upplåtelse av utrymmen för reklam eller annonsering på  fastigheter,
8. upplåtelse av byggnader eller mark för djur,
9. upplåtelse av väg, bro eller tunnel för trafik samt  upplåtelse av spåranläggning för järnvägstrafik,
10. korttidsupplåtelse av lokaler och anläggningar för  idrottsutövning,
11. upplåtelse av terminalanläggning för buss- och tågtrafik  till trafikoperatörer, och
12. upplåtelse till en mobiloperatör av plats för utrustning  på en mast eller liknande konstruktion och tillhörande utrymme  för teknisk utrustning som omfattas av upplåtelsen.
I 12 kap. finns bestämmelser om frivillig beskattning för  fastighetsuthyrning eller bostadsrättsupplåtelse.
Undantag för leverans av vissa tillgångar
37 §
Från skatteplikt undantas leveranser av andra tillgångar  än omsättningstillgångar, om
1. den beskattningsbara person som levererar tillgången kan  visa att den ingående skatten inte till någon del har varit  avdragsgill vid förvärvet av tillgången eller vid mera  betydande förvärv av varor eller tjänster som tillförts  tillgången, eller
2. en överföring av tillgången från en verksamhetsgren till en  annan verksamhetsgren enligt 5 kap. 10 § har medfört  uttagsbeskattning.
Tillgångar som är avsedda att förbrukas i en verksamhet anses  inte som omsättningstillgångar.
38 §
Skatteplikt gäller dock för
1. ett försäkringsföretags leverans av tillgångar som  övertagits i samband med skadereglering, och
2. ett finansieringsföretags leverans av tillgångar som  företaget har återtagit med stöd av ett av företaget övertaget  köpeavtal.
39 §
Skatteplikt gäller också om
1. den leverans genom vilken den beskattningsbara personen  förvärvat varan har undantagits från skatteplikt enligt 69, 
70, 71 eller 73 §, eller
2. det unionsinterna förvärvet eller importen av varan inte  har beskattats när varan förts in i Sverige, eftersom  motsvarande leverans inom landet skulle ha undantagits från  skatteplikt enligt 69, 70, 71 eller 73 §.
Undantag för statens och kommuners uttag
Staten
40 §
Från skatteplikt undantas statens uttag av sådana  tjänster avseende en fastighet som avses i 5 kap. 33 och 34 §§  under förutsättning att tjänsterna inte avser en stadigvarande  bostad.
Kommuner
41 §
Från skatteplikt undantas en kommuns uttag av varor och  tjänster för eget behov.
Skatteplikt gäller dock för uttag av tjänster avseende en  stadigvarande bostad i de fall som avses i 5 kap. 33 och 34 §§  utom i fråga om sådana boendeformer som avses i 4 § lagen 
(2005:807) om ersättning för viss mervärdesskatt för kommuner,  regioner, kommunalförbund och samordningsförbund.
Undantag för unionsinterna transaktioner
Undantag för leveranser till ett annat EU-land
42 §
Från skatteplikt undantas leverans av varor som sänds  eller transporteras av säljaren eller förvärvaren eller för  någonderas räkning från Sverige till ett annat EU-land, om  villkoren i 43, 44 eller 45 § är uppfyllda.
43 §
Leverans av varor undantas från skatteplikt enligt 42 §,  om
1. förvärvaren är en beskattningsbar person eller en juridisk  person som inte är en beskattningsbar person och agerar i  denna egenskap i ett annat EU-land,
2. förvärvaren har ett registreringsnummer för mervärdesskatt  i ett annat EU-land och har meddelat säljaren sitt  registreringsnummer, och
3. säljaren har fullgjort sin skyldighet att lämna korrekta  uppgifter om leveransen i en periodisk sammanställning enligt 
35 kap. skatteförfarandelagen (2011:1244) eller kan förklara  på ett tillfredsställande sätt varför så inte skett.
Undantag från skatteplikt enligt första stycket gäller inte om  annat följer av 47 §.
44 §
Utöver de leveranser som avses i 43 § undantas leverans  av punktskattepliktiga varor från skatteplikt enligt 42 §, om
1. förvärvaren är
a) en beskattningsbar person som enbart utför sådana  leveranser av varor eller tillhandahållanden av tjänster som  varken medför rätt till avdrag eller rätt till återbetalning  motsvarande den i 14 kap. 7-9 §§ eller 36 och 37 §§,
b) en juridisk person som inte är en beskattningsbar person,  eller
c) en beskattningsbar person som gör förvärvet för sin  jordbruks-, skogsbruks- eller fiskeverksamhet som omfattas av  schablonbeskattning enligt bestämmelserna i 2 kap. i avdelning  XII i mervärdesskattedirektivet,
2. det sammanlagda beloppet för förvärvarens unionsinterna  förvärv av andra varor än punktskattepliktiga varor i det EU-
land där förvärvet görs, varken under kalenderåret eller det  närmast föregående kalenderåret överstiger det belopp som  landet har fastställt enligt artikel 3.2 i  mervärdesskattedirektivet, och
3. förvärvaren inte heller har utnyttjat en möjlighet att låta  sina förvärv bli föremål för mervärdesskatt i det EU-land som  avses i 2.
Undantag från skatteplikt enligt första stycket gäller bara om  försändningen eller transporten utförs i enlighet med ett  sådant uppskovsförfarande som avses i 1 kap. 20 § och 4 a kap. 
1-8 §§ lagen (1994:1776) om skatt på energi, 1 kap. 11 § och 
4 kap. 2-10 §§ lagen (2022:155) om tobaksskatt, eller 1 kap. 
12 § och 4 kap. 2-11 §§ lagen (2022:156) om alkoholskatt.
45 §
Utöver de leveranser som avses i 43 § undantas leverans  av nya transportmedel från skatteplikt enligt 42 §, om  förvärvaren är
1. en sådan person som avses i 44 § första stycket, eller
2. en annan person som inte är en beskattningsbar person.
46 §
Från skatteplikt undantas en sådan överföring från  Sverige till ett annat EU-land som enligt 5 kap. 12 §  likställs med en leverans av varor mot ersättning under  förutsättning att leveransen skulle ha omfattats av undantag  från skatteplikt enligt 42 § om den hade gjorts till en annan  beskattningsbar person.
47 §
Om förvärvaren är en beskattningsbar person som saknar  rätt till avdrag eller rätt till återbetalning motsvarande den  i 14 kap. 7-9 §§ eller 36 och 37 §§ eller är en juridisk  person som inte är en beskattningsbar person, gäller  undantaget i 43 § bara om
1. det sammanlagda beloppet för förvärvarens unionsinterna  förvärv i det EU-land där förvärvet görs, under kalenderåret  eller det närmast föregående kalenderåret, överstiger det  belopp som landet har fastställt enligt artikel 3.2 i  mervärdesskattedirektivet, eller
2. förvärvaren har utnyttjat en möjlighet att låta sina  förvärv bli föremål för mervärdesskatt i det EU-land som avses  i 1.
Detsamma gäller om förvärvaren är en beskattningsbar person  vars förvärv avser en jordbruks-, skogsbruks- eller  fiskeverksamhet som omfattas av schablonbeskattning enligt  bestämmelserna i 2 kap. i avdelning XII i  mervärdesskattedirektivet.
Första och andra styckena gäller inte leveranser av  punktskattepliktiga varor eller nya transportmedel.
48 §
Undantagen från skatteplikt i 42 och 46 §§ gäller inte en  sådan leverans av varor som omfattas av  vinstmarginalbeskattning enligt 20 kap.
Undantaget från skatteplikt i 42 § gäller inte heller vid  leveranser som avses i 43 och 44 §§ om leveransen av varorna  undantas från skatteplikt enligt den särskilda ordningen för  beskattningsbara personer med liten årsomsättning i 18 kap.
Undantag för unionsinterna förvärv
49 §
Från skatteplikt undantas unionsinterna förvärv av varor  om motsvarande leverans av varor inom landet skulle ha varit  undantagen från skatteplikt enligt denna lag.
50 §
Från skatteplikt undantas unionsinterna förvärv av varor  om förvärvet görs av en beskattningsbar person som inte är  etablerad inom landet och som vid en motsvarande leverans inom  landet skulle haft rätt till återbetalning enligt 14 kap. 7-9 §§ eller 36 och 37 §§ av hela skatten med anledning av  förvärvet.
51 §
Från skatteplikt undantas unionsinterna förvärv av varor,  om
1. förvärvet görs av en beskattningsbar person som inte är  etablerad inom landet,
2. den beskattningsbara personen är registrerad för  mervärdesskatt i ett annat EU-land,
3. förvärvet görs för en efterföljande leverans av varorna här  i landet,
4. varorna sänds eller transporteras direkt till Sverige från  ett annat EU-land än det där den beskattningsbara personen är  registrerad för mervärdesskatt, och
5. mottagaren av den efterföljande leveransen är en annan  beskattningsbar person eller en juridisk person som inte är en  beskattningsbar person, som
a) är registrerad för mervärdesskatt här i landet, och
b) är skyldig att betala mervärdesskatt för leveransen enligt 
16 kap. 10 §.
Undantag för transporttjänster - Azorerna och Madeira
52 §
Från skatteplikt undantas tillhandahållande av tjänster  som avser varutransporter till eller från Azorerna eller  Madeira eller mellan dessa öar.
Undantag för import
53 §
Från skatteplikt undantas import av varor om motsvarande  leverans av varor inom landet skulle ha varit undantagen från  skatteplikt enligt denna lag.
54 §
Från skatteplikt undantas sådan import av varor som  medför frihet från skatt enligt lagen (1994:1551) om frihet  från skatt vid import, m.m.
Import med efterföljande leverans
55 §
Från skatteplikt undantas import av varor, om
1. importen följs av en leverans av varorna till ett annat EU-
land, och
2. leveransen är undantagen från skatteplikt enligt 42, 46  eller 84 §.
56 §
Om det är fråga om sådana leveranser av varor som avses i 
43 eller 46 § och leveransen som följer därför undantas från  skatteplikt, gäller undantaget från skatteplikt i 55 § bara om  importören har
1. angett sitt registreringsnummer för mervärdesskatt i  Sverige,
2. angett sitt registreringsnummer för mervärdesskatt i det  EU-land dit varan överförs eller det registreringsnummer för  mervärdesskatt som den kund till vilken varorna levereras har  i ett annat EU-land än Sverige, och
3. lämnat bevisning till Tullverket om att varan är avsedd att  sändas eller transporteras till ett annat EU-land.
Registreringsnumren i första stycket 1 och 2 ska anges vid den  tidpunkt då den beskattningsgrundande händelsen inträffar för  importen enligt 7 kap. 13 §.
Första stycket 3 gäller bara om Tullverket begär sådan  bevisning. Bevisningen ska i sådana fall ha inkommit till  Tullverket innan varan övergår till fri omsättning.
Import av el, gas, värme och kyla
57 §
Från skatteplikt undantas import av
1. el,
2. gas som
a) transporteras genom ett naturgassystem eller genom ett  gasnät som är anslutet till ett sådant system, eller
b) förs över från ett fartyg som transporterar gas till ett  naturgassystem eller till ett rörledningsnät uppströms, och
3. värme eller kyla genom ett nät för värme eller kyla.
Import som görs av en person med identifieringsnummer
58 §
Från skatteplikt undantas import av varor som görs av en  beskattningsbar person eller en representant som har ett  identifieringsbeslut och identifieringsnummer enligt
1. 22 kap. 15 och 25 §§, eller
2. motsvarande bestämmelser i ett annat EU-land.
Första stycket gäller bara om identifieringsnumret har  tillhandahållits Tullverket senast i samband med att  tulldeklarationen lämnas in.
Import som görs av EU eller EU-organ
59 §
Från skatteplikt undantas sådan import av varor som görs  av ett kontor eller anläggning i Sverige som tillhör
- Europeiska unionen,
- Europeiska atomenergigemenskapen,
- Europeiska centralbanken,
- Europeiska investeringsbanken, eller
- ett organ som har inrättats av unionen eller  atomenergigemenskapen och för vilket protokollet (nr 7) om  Europeiska unionens immunitet och privilegier gäller.
Första stycket gäller bara i den omfattning undantaget inte  leder till att konkurrensen snedvrids.
60 §
Från skatteplikt undantas sådan import av varor som görs  av Europeiska kommissionen eller en byrå eller ett organ som  har inrättats enligt unionsrätten, om
1. Europeiska kommissionen, byrån eller organet importerar  varorna för att utföra uppgifter som har tilldelats enligt  unionsrätten i syfte att hantera covid-19-pandemin, och
2. varorna inte säljs vidare direkt eller vid en senare  tidpunkt.
Om villkoren för undantaget upphör att vara uppfyllda ska  Europeiska kommissionen eller den byrå eller det organ som har  gjort importen underrätta Skatteverket i de fall som avses i 
2 kap. 2 § tullagen (2016:253), eller i andra fall Tullverket.  Importen av varorna ska då vara föremål för mervärdesskatt på  de villkor som gällde vid den tidpunkt då villkoren upphörde  att vara uppfyllda.
Import som görs av väpnade styrkor som tillhör ett annat EU-
land
61 §
Från skatteplikt undantas sådan import av varor som görs  av väpnade styrkor som tillhör ett annat EU-land om varorna  ska användas av dessa styrkor eller av den civilpersonal som  följer med dem, eller användas för försörjning av deras mässar  eller marketenterier, när dessa styrkor deltar i en  försvarsinsats för att genomföra en unionsverksamhet inom  ramen för den gemensamma säkerhets- och försvarspolitiken.
Import som görs av väpnade styrkor som tillhör part i Nato
61 a §
Från skatteplikt undantas sådan import av varor som  görs av väpnade styrkor som tillhör Amerikas förenta stater om  varorna ska användas av dessa styrkor, den civilpersonal som  följer med dem, eller styrkornas mässar, marketenterier eller  liknande militära serviceverksamheter.
Från skatteplikt undantas även import som görs av medlemmarna  av dessa styrkor, inklusive civilpersonal, eller deras  anhöriga, om varorna ska användas för privat bruk.
Undantagen från skatteplikt gäller bara i den omfattning som  framgår av avtalet den 5 december 2023 mellan Sverige och  Amerikas förenta stater om försvarssamarbete.
Lag (2024:556)
.
61 b §
Från skatteplikt undantas sådan import av varor som  inte omfattas av 61 a § och som görs av väpnade styrkor som  tillhör en annan stat som är part i Nato om varorna ska  användas av dessa styrkor eller av den civilpersonal som  följer med dem, eller användas för försörjning av deras mässar  eller marketenterier, när dessa styrkor deltar i de gemensamma  försvarsansträngningarna.
Lag (2024:556)
.
Import av varor för försäljning i exportbutik
62 §
Från skatteplikt undantas import av varor av de slag som  avses i 4 § andra stycket lagen (1999:445) om exportbutiker,  om varorna är avsedda för försäljning i en sådan butik.
Tjänster som ingår i beskattningsunderlaget för import
63 §
Om ersättningen för en tillhandahållen tjänst är en sådan  bikostnad som enligt 8 kap. 26 § ska ingå i  beskattningsunderlaget för import, är tillhandahållandet av  tjänsten undantaget från skatteplikt.
Detsamma gäller om en sådan bikostnad ska ingå i  beskattningsunderlaget vid införsel till ett annat EU-land i  enlighet med det landets tillämpning av artikel 86.1 b i  mervärdesskattedirektivet.
Undantag för export
Varor som levereras eller förs ut direkt till en plats utanför  EU
64 §
Från skatteplikt undantas leverans av varor, om
1. säljaren levererar varan till en plats utanför EU,
2. direkt utförsel av varan till en plats utanför EU ombesörjs  av en speditör eller fraktförare, eller
3. en beskattningsbar person som inte är etablerad inom landet  förvärvar varan för sin verksamhet i utlandet och hämtar den  för att direkt föra ut den till en plats utanför EU.
Förvärvaren är en fysisk person utanför EU
65 §
Från skatteplikt undantas leverans av varor, om
1. varan levereras här i landet till en fysisk person som är  bosatt eller stadigvarande vistas på en plats utanför EU,
2. ersättningen uppgår till minst 200 kronor, och
3. säljaren kan visa att förvärvaren har medfört varan vid  resa till en plats utanför EU före utgången av tredje månaden  efter den månad då leveransen av varan gjordes.
Vid leverans av en vara inom landet till en fysisk person som  är bosatt i Norge eller på Åland är dock leveransen undantagen  från skatteplikt bara om
1. leveransen avser en vara eller en grupp av varor som  normalt utgör en helhet och ersättningen uppgår till minst 
1 000 kronor efter avdrag för skatt enligt denna lag som  hänför sig till ersättningen, och
2. säljaren kan visa att förvärvaren i nära anslutning till  leveransen fört in varan eller varorna till Norge eller till  Åland och enligt tullräkning eller liknande handling betalat  skatt motsvarande skatt enligt denna lag.
Tillfälligt registrerad personbil eller motorcykel
66 §
Från skatteplikt undantas leverans av en sådan personbil  eller motorcykel som vid leveransen är tillfälligt registrerad  enligt 17 § första stycket 1 lagen (2019:370) om fordons  registrering och användning, under förutsättning att
1. fordonet levereras till en fysisk person som är bosatt  eller stadigvarande vistas på en plats utanför EU, och
2. säljaren kan visa att fordonet varaktigt förts till en  plats utanför EU före utgången av den sjätte månaden efter den  månad då fordonet levererades.
Tjänster - arbete på lös egendom
67 §
Från skatteplikt undantas tillhandahållande av tjänster  som består av arbete på lös egendom, om
1. egendomen förvärvats eller importerats för att genomgå  sådant arbete inom EU, och
2. egendomen efter det att arbetet utförts transporteras ut ur  EU
a) av den som tillhandahåller tjänsterna,
b) av förvärvaren om denne inte är etablerad inom landet,  eller
c) för någonderas räkning.
Tjänster i samband med export eller import av varor
68 §
Från skatteplikt undantas tillhandahållande av lastning,  lossning, transport och andra tjänster i direkt samband med
1. export av varor från Sverige eller ett annat EU-land, och
2. import av varor
a) som omfattas av undantaget från skatteplikt i 11 kap. 4 §,
b) som omfattas av 6 kap. 67 §, eller
c) som förs in till ett annat EU-land om införseln av varorna  omfattas av det landets tillämpning av artikel 61 eller 
157.1 a i mervärdesskattedirektivet.
Undantag för fartyg och luftfartyg
Leverans av fartyg eller luftfartyg
69 §
Från skatteplikt undantas leverans av
1. fartyg som används på öppna havet och transporterar  passagerare mot betalning eller används för handels-,  industri- eller fiskeverksamhet,
2. fartyg som används för sjöräddning eller assistans eller  för kustfiske, och
3. luftfartyg som används av flygbolag som huvudsakligen  bedriver internationell flygtrafik mot betalning.
Utrustning
70 §
Från skatteplikt undantas leverans av utrustning,  inklusive fiskeriutrustning, som utgör en del av eller används  i ett sådant fartyg eller luftfartyg som anges i 69 §.
Varor för förbrukning och försäljning ombord
71 §
Från skatteplikt undantas leverans av varor för
1. förbrukning ombord på ett sådant fartyg eller luftfartyg  som anges i 69 § 1 och 3,
2. försäljning ombord på ett sådant fartyg eller luftfartyg  som anges i 69 § 1 och 3
a) i andra fall än som avses i 6 kap. 18 §,
b) i de fall som avses i 6 kap. 18 §, om varorna är sådana  livsmedel som anges i artikel 2 i EU:s livsmedelsförordning,  och
3. förbrukning eller försäljning ombord på fartyg som anges i 
69 § 2, dock inte fartygsproviant för fartyg som används för  kustfiske.
72 §
I fråga om punktskattepliktiga varor för vilka det krävs  tillstånd enligt 7 § lagen (1999:446) om proviantering av  fartyg och luftfartyg gäller 71 § 1 och 2 a bara om leveransen  uppfyller villkoren för proviantering i 7-9 §§ den lagen. För  punktskattepliktiga varor gäller inte 71 § 2 b.
Leverans av varor för försäljning ombord på fartyg på linjer  mellan Sverige och Norge eller mellan Sverige och Åland  undantas från skatteplikt enligt 71 § 2 endast om leveransen  inte strider mot 5 och 6 §§ lagen om proviantering av fartyg  och luftfartyg.
Varor för förbrukning och försäljning ombord på krigsfartyg
73 §
Från skatteplikt undantas leverans av varor för  förbrukning eller försäljning ombord på krigsfartyg som lämnar  svenskt territorium och är destinerade till hamnar eller  ankarplatser utanför svenskt territorium.
Första stycket gäller för krigsfartyg som kan hänföras till  KN-nummer 8906 10 00 i Kombinerade nomenklaturen enligt rådets  förordning (EEG) nr 2658/87 av den 23 juli 1987 om tulltaxe-  och statistiknomenklaturen och om Gemensamma tulltaxan, i  lydelsen enligt kommissionens genomförandeförordning (EU) 
2021/1832.
Tjänster som avser fartyg eller luftfartyg
74 §
Från skatteplikt undantas tillhandahållande av
1. tjänster i form av ombyggnad, reparation, underhåll,  befraktning och uthyrning av sådana fartyg eller luftfartyg  som anges i 69 §,
2. tjänster i form av uthyrning, reparation och underhåll av  sådan utrustning som avses i 70 §, och
3. andra tjänster för att täcka direkta behov för de fartyg  eller luftfartyg som anges i 69 § och deras laster.
Tjänster av mäklare och andra förmedlare
75 §
Från skatteplikt undantas tillhandahållande av tjänster  som görs av sådana mäklare och andra förmedlare som handlar  för någon annans räkning i dennes namn, om tjänsten avser  sådana leveranser eller tillhandahållanden som anges i någon  av 69-74 §§.
Flygbensin och flygfotogen
76 §
Från skatteplikt undantas leverans av flygbensin och  flygfotogen.
Varor för konsumtion ombord
77 §
Från skatteplikt undantas leverans av varor ombord på  fartyg eller luftfartyg, om leveransen görs för konsumtion  ombord under en sådan persontransport inom EU som avses i 
6 kap. 18 §.
Undantag som likställs med export
Leverans av motorfordon till utländska beskickningar m.fl.
78 §
Från skatteplikt undantas leverans av motorfordon, om  förvärvaren är någon som har rätt till återbetalning av  ingående skatt
1. enligt 14 kap. 60 eller 64 §, eller
2. enligt 14 kap. 61 eller 63 §, om fordonet är avsett för  förvärvarens personliga bruk.
Undantaget gäller bara om förvärvaren lämnar över ett intyg  till leverantören som visar att förutsättningarna i första  stycket är uppfyllda.
79 §
Om ett motorfordon har förvärvats genom en leverans som  undantagits från skatteplikt men sedan överlåtits tidigare än  två år efter förvärvet, ska överlåtaren till staten betala ett  belopp som motsvarar den mervärdesskatt som överlåtaren skulle  ha fått betala om denne hade varit betalningsskyldig för  mervärdesskatt för sin överlåtelse. Beloppet ska dock inte  överstiga den mervärdesskatt som skulle ha betalats vid  överlåtarens förvärv om 78 § inte hade tillämpats.
Första stycket gäller inte om annat följer av 82 §.
80 §
Om det inte betalas någon ersättning vid överlåtelsen av  motorfordonet eller om ersättningen väsentligen understiger  marknadsvärdet, ska det belopp som avses i 79 § första stycket  beräknas med utgångspunkt från marknadsvärdet.
81 §
Bestämmelserna i 79 och 80 §§ gäller även om  motorfordonet förvärvats genom ett unionsinternt förvärv som  undantagits från skatteplikt eller inte varit föremål för  mervärdesskatt.
82 §
Skyldighet att betala ett belopp till staten enligt 79 §  gäller inte, om
1. fordonet överlåts på grund av att ägaren avlidit, eller
2. den som fordonet överlåts till kan förvärva motorfordon  genom en leverans som undantas från skatteplikt enligt 78 §.
Detsamma gäller vid överlåtelse av ett fordon på grund av att  ägaren fått förflyttning från Sverige, om fordonet innehafts  av ägaren minst sex månader.
Om en överlåtelse sker enligt första stycket 2, ska den som  förvärvar fordonet anses ha förvärvat detta genom en leverans  som undantas från skatteplikt enligt 78 §.
83 §
Vid beräkning av det belopp som ska betalas till staten  gäller 8 kap. om beskattningsunderlag och 9 kap. om  skattesats. Beloppet betalas genom insättning på ett särskilt  konto. Betalningen ska göras senast 35 dagar efter  överlåtelsen av motorfordonet.
Leverans av varor till beskickningar, konsulat, EU, EU-organ  och andra internationella organisationer
84 §
Från skatteplikt undantas leverans av varor som sänds  eller transporteras av säljaren eller förvärvaren eller för  någonderas räkning från Sverige till ett annat EU-land, om  villkoren i 85, 86 eller 87 § är uppfyllda.
Undantag från skatteplikt enligt första stycket gäller bara i  den omfattning som frihet från mervärdesskatt medges en  motsvarande leverans i det EU-land som förvärvaren finns i.
85 §
Leverans av varor undantas från skatteplikt enligt 84 §  om förvärvaren är en
1. beskickning eller ett konsulat i ett annat EU-land, eller
2. medlem av den diplomatiska personalen vid en sådan  beskickning eller ett sådant konsulat.
86 §
Leverans av varor undantas från skatteplikt enligt 84 §  om förvärvaren är ett kontor eller anläggning som finns i ett  annat EU-land och som tillhör
1. Europeiska unionen,
2. Europeiska atomenergigemenskapen,
3. Europeiska centralbanken,
4. Europeiska investeringsbanken, eller
5. ett organ som har inrättats av unionen eller  atomenergigemenskapen och för vilket protokollet (nr 7) om  Europeiska unionens immunitet och privilegier gäller.
Undantag från skatteplikt enligt första stycket gäller bara i  den omfattning skattefriheten inte leder till att konkurrensen  snedvrids.
87 §
Leverans av varor undantas från skatteplikt enligt 84 §  om förvärvaren är
1. ett kontor eller anläggning som finns i ett annat EU-land  och som tillhör en annan internationell organisation än som  anges i 86 §,
2. en medlemsstats ombud vid en sådan organisation,
3. en person med tjänst hos en sådan organisation, eller
4. en person med uppdrag hos en sådan organisation.
88 §
Från skatteplikt undantas leverans av varor till  Europeiska kommissionen eller en byrå eller ett organ som har  inrättats enligt unionsrätten, om
1. varorna sänds eller transporteras från Sverige till ett  annat EU-land,
2. Europeiska kommissionen, byrån eller organet förvärvar  varorna för att utföra uppgifter som har tilldelats enligt  unionsrätten i syfte att hantera covid-19-pandemin, och
3. Europeiska kommissionen, byrån eller organet inte säljer de  förvärvade varorna vidare, vare sig direkt eller vid en senare  tidpunkt.
Om villkoren för undantaget i första stycket upphör att vara  uppfyllda ska Europeiska kommissionen, byrån eller organet som  har förvärvat varorna underrätta Skatteverket. Leveransen av  varorna till Europeiska kommissionen, byrån eller organet ska  då vara föremål för mervärdesskatt enligt de förutsättningar  som gällde vid den tidpunkt då villkoren upphörde att vara  uppfyllda.
Tjänster som tillhandahålls EU, EU-organ och andra  internationella organisationer
89 §
Från skatteplikt undantas tillhandahållande av tjänster  till ett kontor eller anläggning som finns i ett annat EU-land  och som tillhör
1. Europeiska unionen eller ett sådant EU-organ som avses i 
86 §, eller
2. en sådan internationell organisation som avses i 87 §.
Undantag från skatteplikt enligt första stycket 1 gäller bara  i den omfattning skattefriheten inte leder till att  konkurrensen snedvrids.
90 §
Från skatteplikt undantas tillhandahållande av tjänster  till en person som i en sådan internationell organisation som  avses i 87 §
1. är en medlemsstats ombud,
2. har en tjänst, eller
3. har uppdrag.
91 §
Undantagen från skatteplikt enligt 89 och 90 §§ gäller  bara i den omfattning som frihet från mervärdesskatt medges  ett motsvarande tillhandahållande i det EU-land som  förvärvaren finns i.
Undantag för väpnade styrkor som tillhör ett annat EU-land
92 §
Från skatteplikt undantas leverans av varor och  tillhandahållande av tjänster som har ett annat EU-land som  destinationsland, om
1. leveransen eller tillhandahållandet är till för väpnade  styrkor som tillhör något annat EU-land än destinationslandet,
2. varorna eller tjänsterna ska användas av dessa styrkor  eller av den civilpersonal som följer med dem, eller användas  för försörjning av deras mässar eller marketenterier, och
3. styrkorna deltar i en försvarsinsats för att genomföra en  unionsverksamhet inom ramen för den gemensamma säkerhets- och  försvarspolitiken.
Undantag från skatteplikt enligt första stycket gäller bara i  den omfattning som frihet från mervärdesskatt medges i  destinationslandet för motsvarande leverans av varor eller  tillhandahållande av tjänster.
Undantag för väpnade styrkor som tillhör part i Nato
93 §
Från skatteplikt undantas leverans av varor och  tillhandahållande av tjänster som har ett annat EU-land som  destinationsland, om
1. leveransen eller tillhandahållandet är till för väpnade  styrkor tillhörande någon annan stat som är part i Nato än  destinationslandet,
2. varorna eller tjänsterna ska användas av dessa styrkor  eller av den civilpersonal som följer med dem, eller användas  för försörjning av deras mässar eller marketenterier, och
3. styrkorna deltar i de gemensamma försvarsansträngningarna.
Undantag från skatteplikt enligt första stycket gäller bara i  den omfattning som frihet från mervärdesskatt medges i  destinationslandet för motsvarande leverans av varor eller  tillhandahållande av tjänster.
93 a §
Den som levererar varor eller tillhandahåller tjänster  som inte har något annat land som destinationsland får välja  att undanta leveransen eller tillhandahållandet från  skatteplikt om
1. leveransen eller tillhandahållandet är till för väpnade  styrkor tillhörande Amerikas förenta stater,
2. varorna eller tjänsterna ska användas av eller för  styrkorna, av den civilpersonal som följer med dem eller av  styrkornas mässar, marketenterier eller liknande militära  serviceverksamheter, och
3. förvärvaren kan uppvisa ett intyg från de väpnade styrkorna  som visar att förutsättningarna i 1 och 2 är uppfyllda.
Undantagen från skatteplikt gäller bara i den omfattning som  framgår av avtalet den 5 december 2023 mellan Sverige och  Amerikas förenta stater om försvarssamarbete.
Regeringen eller den myndighet som regeringen bestämmer får  meddela föreskrifter, eller i ett enskilt fall besluta, om  undantag från kravet i första stycket 3.
Lag (2024:556)
.
Undantag för vissa väpnade styrkor stationerade på Cypern
94 §
Från skatteplikt undantas leverans av varor och  tillhandahållande av tjänster till Förenade kungariket  Storbritannien och Nordirlands väpnade styrkor stationerade på  ön Cypern i enlighet med Fördraget om upprättandet av  Republiken Cypern av den 16 augusti 1960, om
1. leveransen eller tillhandahållandet är till för dessa  styrkor, och
2. varorna eller tjänsterna ska användas av dessa styrkor  eller av den civilpersonal som följer med dem, eller användas  för försörjning av deras mässar eller marketenterier.
Undantag från skatteplikt enligt första stycket gäller bara i  den omfattning som frihet från mervärdesskatt medges i Cypern  för motsvarande leverans av varor eller tillhandahållande av  tjänster.
Undantag för förmedlingstjänster som avser vissa undantagna  transaktioner eller transaktioner gjorda utanför EU
95 §
Från skatteplikt undantas tillhandahållande av tjänster,  om
1. tillhandahållandet görs av förmedlare som handlar för någon  annans räkning i dennes namn, och
2. tjänsten avser sådana leveranser av varor eller  tillhandahållanden av tjänster som
a) är undantagna från skatteplikt enligt någon av 64-68 §§  eller 96 §, eller
b) anses gjorda utanför EU.
Undantag för exportbutiker
96 §
Från skatteplikt undantas leverans av varor, om
1. leveransen avser obeskattade unionsvaror av de slag som  avses i 4 § andra stycket lagen (1999:445) om exportbutiker  och varorna är avsedda för försäljning i en sådan butik, eller
2. det är fråga om en sådan försäljning som avses i 4 § första  stycket lagen om exportbutiker.
Undantag från skatteplikt vid leverans till beskattningsbara  personer som använder ett elektroniskt gränssnitt
97 §
Från skatteplikt undantas leverans av en vara till en  beskattningsbar person som anses ha förvärvat och levererat  varan i enlighet med 5 kap. 6 §.
11 kap. Varor i vissa lager
Innehåll
1 §
I detta kapitel finns bestämmelser om
- vad som avses med skatteupplag (2 §),
- varor i skatteupplag (3 §),
- undantag från skatteplikt (4 och 5 §§),
- när mervärdesskatt ska tas ut (6 §),
- vem som är betalningsskyldig (7 §),
- vad mervärdesskatten ska motsvara (8 §),
- ingående skatt (9 §), och
- godkännande av upplagshavare och skatteupplag (10 och 11 §§ 
).
Vad som avses med skatteupplag
2 §
Med skatteupplag avses
1. för sådana varor i 3 § som utgör energiprodukter enligt 
1 kap. 3 § lagen (1994:1776) om skatt på energi och omfattas  av de förfaranderegler som anges i 3 a § i samma kapitel,  sådana godkända skatteupplag som bedrivs av en upplagshavare  som godkänts enligt 4 kap. 1 § i den lagen,
2. för etylalkohol, sådana godkända skatteupplag som bedrivs  av en upplagshavare som godkänts enligt 3 kap. 2 § lagen 
(2022:156) om alkoholskatt, och
3. för övriga varor som anges i 3 §, sådana godkända  skatteupplag som bedrivs av en upplagshavare som godkänts  enligt 10 §.
Varor i skatteupplag
3 §
I 2 § och 4 § 1 och 4 avses varor som kan hänföras till  följande nummer i Kombinerade nomenklaturen (KN-nummer) enligt  rådets förordning (EEG) nr 2658/87 av den 23 juli 1987 om  tulltaxe- och statistiknomenklaturen och om Gemensamma  tulltaxan, i den ursprungliga lydelsen:
1. tenn (KN-nummer 8001),
2. koppar (KN-nummer 7402, 7403, 7405 eller 7408),
3. zink (KN-nummer 7901),
4. nickel (KN-nummer 7502),
5. aluminium (KN-nummer 7601),
6. bly (KN-nummer 7801),
7. indium (KN-nummer ex 8112 91 eller ex 8112 99),
8. spannmål (KN-nummer 1001 till 1005, 1006: endast obehandlat  ris, eller 1007 till 1008),
9. oljeväxter och oljehaltiga frukter (KN-nummer 1201 till 
1207), kokosnöt, brasiliansk nöt och cashewnöt (KN-
nummer 0801), andra nötter (KN-nummer 0802) eller oliver (KN-
nummer 0711 20),
10. spannmål och utsäde, inklusive sojabönor (KN-nummer 1201  till 1207),
11. kaffe, inte rostat (KN-nummer 0901 11 00 eller 
0901 12 00),
12. te (KN-nummer 0902),
13. kakaobönor, hela eller sönderslagna, råa eller rostade 
(KN-nummer 1801),
14. råsocker (KN-nummer 1701 11 eller 1701 12),
15. gummi, i ursprungliga former eller som plattor, ark eller  remsor (KN-nummer 4001 eller 4002),
16. ull (KN-nummer 5101),
17. kemikalier i bulk (kapitel 28 och 29),
18. mineraloljor, inklusive hydrerade vegetabiliska och  animaliska oljor och fetter, naturgas, biogas, propan och  butan; också inklusive råpetroleumoljor (KN-nummer 2709, 2710, 
2711 11 00, 2711 12, 2711 13, 2711 19 00, 2711 21 00 eller 
2711 29 00),
19. silver (KN-nummer 7106),
20. platina; palladium, rhodium (KN-nummer 7110 11 00, 
7110 21 00 eller 7110 31 00),
21. potatis (KN-nummer 0701),
22. vegetabiliska oljor och fetter och deras fraktioner,  oavsett om de är raffinerade eller inte, dock inte kemiskt  modifierade (KN-nummer 1507 till 1515),
23. virke (KN-nummer 4407 10 eller 4409 10),
24. etylalkohol, E85 och ED95 (KN-nummer 2207 eller 
3823 90 99),
25. fettsyrametylestrar (KN-nummer 3823 90 99),
26. råtallolja (KN-nummer 3803 00 10), och
27. tillsatser i motorbränsle (KN-nummer 3811 11 10, 
3811 11 90, 3811 19 00 eller 3811 90 00).
Undantag från skatteplikt
4 §
Från skatteplikt undantas
1. leverans, unionsinternt förvärv och import av varor som  anges i 3 §, om de är avsedda att placeras i skatteupplag inom  landet,
2. tillhandahållande av tjänster som avser en sådan leverans  av varor eller ett sådant unionsinternt förvärv av varor som  anges i 1,
3. leverans av icke-unionsvaror och tillhandahållande av  tjänster, om leveransen eller tillhandahållandet görs i en  anläggning för tillfällig lagring, ett tullager eller en  frizon inom landet under den tid varorna är placerade där, och
4. leverans av varor som anges i 3 § och tillhandahållande av  tjänster, om leveransen eller tillhandahållandet görs i ett  skatteupplag inom landet under den tid varorna är placerade i  skatteupplaget.
5 §
Undantaget gäller bara om leveransen, det unionsinterna  förvärvet eller importen av varor inte syftar till slutlig  användning eller konsumtion.
När mervärdesskatt ska tas ut
6 §
När en vara upphör att vara placerad på sådant sätt som  avses i 4 § ska mervärdesskatt tas ut. Om den  beskattningsgrundande händelsen för import enligt 7 kap. 13 §  inträffar samtidigt, ska bara skatt enligt den här paragrafen  tas ut.
Vem som är betalningsskyldig
7 §
Den som är ansvarig för att en vara upphör att vara  placerad på sådant sätt som avses i 4 § är skyldig att betala  den mervärdesskatt som anges i 6 § till staten.
Vad mervärdesskatten ska motsvara
8 §
Den mervärdesskatt som avses i 6 § ska, i de fall varan  inte har levererats under den tid den varit placerad på sådant  sätt som avses i 4 §, motsvara den skatt som skulle ha  beräknats för den leverans, det unionsinterna förvärv eller  den import av varor som undantagits enligt 4 §, med tillägg av  den skatt som skulle ha beräknats för sådant tillhandahållande  av tjänster som undantagits enligt 4 §.
I de fall varan har levererats under den tid den varit  placerad på sådant sätt som avses i 4 §, ska den  mervärdesskatt som avses i 6 § i stället motsvara den skatt  som skulle ha beräknats för den sista av dessa leveranser, med  tillägg för den skatt som skulle ha beräknats för sådant  tillhandahållande av tjänster som undantagits enligt 4 § och  som utförts efter den sista leveransen.
Ingående skatt
9 §
När mervärdesskatt ska tas ut enligt 6 §, utgörs ingående  skatt för den som är betalningsskyldig för mervärdesskatten  enligt 7 § av beloppet av den mervärdesskatt som denne ska  betala eller har betalat.
Godkännande av upplagshavare och skatteupplag
10 §
Som upplagshavare får den godkännas som med hänsyn till  sina ekonomiska förhållanden och omständigheterna i övrigt är  lämplig som upplagshavare och som i egenskap av  beskattningsbar person i större omfattning lagrar sådana varor  som avses i 2 § 3.
Upplagshavarens lagring av varor ska äga rum i godkänt  skatteupplag.
11 §
Frågor om godkännande av upplagshavare och av  skatteupplag prövas av Skatteverket efter särskild ansökan.
Godkännande av upplagshavare eller av skatteupplag får  återkallas av Skatteverket, om förutsättningarna för  godkännande inte längre finns.
12 kap. Frivillig beskattning för fastighetsupplåtelser
Innehåll
1 §
I detta kapitel finns bestämmelser om frivillig  beskattning för fastighetsuthyrning eller  bostadsrättsupplåtelse som annars skulle vara undantagen från  skatteplikt enligt 10 kap. 35 §. Bestämmelserna avser
- vad som avses med ingående skatt (2 §),
- vad som avses med fastighet och fastighetsägare (3 och 4 §§),
- förutsättningar för frivillig beskattning (5-13 §§),
- när frivillig beskattning börjar gälla (14 §),
- frivillig beskattning vid överlåtelse (15 §),
- när den frivilliga beskattningen upphör (16-19 §§),
- anmälningsskyldighet (20 och 21 §§),
- avdrag för ingående skatt (22-25 §§),
- utfärdande av handling vid överlåtelse av fastighet (26 §),  och
- justering av avdrag för ingående skatt (27-31 §§).
Vad som avses med ingående skatt
2 §
Med ingående skatt avses detsamma som i 13 kap. 4 och 
5 §§. Ingående skatt utgörs också av skatt enligt denna lag  som hänför sig till en tidigare ägares förvärv enligt 22 §  andra stycket.
Vad som avses med fastighet och fastighetsägare
3 §
Det som sägs i 14-31 §§ om fastighet gäller fastigheter  eller delar av fastigheter som är eller kan vara föremål för  sådan uthyrning eller annan upplåtelse som omfattas av  frivillig beskattning enligt 8 eller 12 §.
4 §
Det som sägs i 14-31 §§ om fastighetsägare gäller även  andra som är skyldiga att betala mervärdesskatt enligt  bestämmelserna om frivillig beskattning i 8 eller 12 §.
Förutsättningar för frivillig beskattning
Uthyrningar och upplåtelser som får omfattas av frivillig  beskattning
5 §
Om en fastighetsägare, ett konkursbo eller en  mervärdesskattegrupp för stadigvarande användning i en  verksamhet där transaktionerna medför avdragsrätt eller rätt  till återbetalning enligt 14 kap. 7-9 §§ eller 36 och 37 §§  eller 60, 64, 65 eller 66 § helt eller delvis hyr ut en  byggnad eller annan anläggning som utgör fastighet, får  uthyrningen omfattas av frivillig beskattning. Detta gäller  dock inte om uthyrningen avser stadigvarande bostad.
6 §
En uthyrning som avses i 5 § till staten, en kommun, ett  kommunalförbund eller ett samordningsförbund som avses i 4 §  lagen (2003:1210) om finansiell samordning av  rehabiliteringsinsatser, får omfattas av frivillig beskattning  även om uthyrningen sker för stadigvarande användning i en  verksamhet där transaktionerna inte medför avdragsrätt eller  rätt till återbetalning enligt 14 kap. 7-9 §§ eller 36 och 
37 §§ eller 60, 64, 65 eller 66 §.
Första stycket gäller dock inte om kommunen, kommunalförbundet  eller samordningsförbundet vidareuthyr fastigheten för  användning i en verksamhet som bedrivs av någon annan än  staten, en kommun, ett kommunalförbund eller ett  samordningsförbund och där transaktionerna inte medför  avdragsrätt eller rätt till återbetalning enligt 14 kap. 7-9 §§ eller 36 och 37 §§ eller 60, 64, 65 eller 66 §.
7 §
Det som sägs om uthyrning i 5 och 6 §§ gäller även vid
1. upplåtelse av bostadsrätt,
2. uthyrning i andra och tredje hand, och
3. bostadsrättshavares upplåtelse av nyttjanderätt till  fastighet som innehas med bostadsrätt.
Frivillig beskattning genom mervärdesskatt i fakturan
8 §
En fastighetsägare, en hyresgäst, en bostadsrättshavare,  ett konkursbo eller en mervärdesskattegrupp som väljer  frivillig beskattning genom att ange mervärdesskatt i en  faktura för sådan fastighetsuthyrning eller  bostadsrättsupplåtelse som avses i 5-7 §§, är skyldig att  betala mervärdesskatt till staten för uthyrningen eller  upplåtelsen.
Första stycket gäller även om fakturan har utfärdats i  uthyrarens eller upplåtarens namn och för dennes räkning av  förvärvaren eller av en tredje person.
9 §
Om den fastighet, hyresrätt eller bostadsrätt som ska  omfattas av den frivilliga beskattningen ägs eller innehas av  en beskattningsbar person som ingår i en mervärdesskattegrupp,  blir gruppen skyldig att betala mervärdesskatt om fakturan har  utfärdats av den som äger fastigheten eller, i fråga om en  hyresrätt eller bostadsrätt, av den som innehar hyresrätten  eller bostadsrätten.
Första stycket gäller även om fakturan har utfärdats i den  beskattningsbara personens namn och för dennes räkning av  förvärvaren eller av en tredje person.
10 §
Frivillig beskattning enligt 8 § för uthyrning eller  annan upplåtelse till någon som har rätt till återbetalning av  ingående skatt enligt 14 kap. 60, 64 eller 65 § gäller bara om  upplåtaren har ett intyg om att upplåtelsen sker till någon  som har rätt till sådan återbetalning.
11 §
En faktura som avses i 8 § ska ha utfärdats senast sex  månader från den första dagen i den uthyrningsperiod eller  upplåtelseperiod som fakturan avser.
En fastighetsuthyrning eller bostadsrättsupplåtelse ska inte  anses ha omfattats av frivillig beskattning enligt 8 § om hela  skattebeloppet sätts ned genom en handling eller ett  meddelande som avses i 17 kap. 22 §. Det gäller dock bara om  handlingen eller meddelandet utfärdas senast fyra månader från  den dag då fakturan utfärdades.
Frivillig beskattning genom beslut av Skatteverket
12 §
När en byggnad eller annan anläggning som utgör fastighet  uppförs eller genomgår omfattande till- eller ombyggnad i  syfte att anläggningen helt eller delvis ska kunna hyras ut  eller upplåtas enligt 5 eller 6 §, får en fastighetsägare, ett  konkursbo eller en mervärdesskattegrupp ansöka om frivillig  beskattning. Om Skatteverket beslutar om frivillig  beskattning, blir sökanden skyldig att betala mervärdesskatt  till staten för uthyrningen eller upplåtelsen.
Om den fastighet som ska omfattas av den frivilliga  beskattningen ägs av en beskattningsbar person som ingår i en  mervärdesskattegrupp, ska ansökan göras av en sådan  grupphuvudman som avses i 4 kap. 11 § med samtycke av den  beskattningsbara personen.
13 §
Skatteverket ska besluta om frivillig beskattning enligt 
12 § bara om
1. det finns särskilda skäl,
2. den sökande har för avsikt att använda fastigheten för  sådan uthyrning eller upplåtelse som avses i 5 eller 6 §, och
3. det är lämpligt med hänsyn till den sökandes personliga  eller ekonomiska förhållanden och omständigheterna i övrigt.
När frivillig beskattning börjar gälla
14 §
Frivillig beskattning enligt 8 § gäller från och med den  första dagen i den uthyrningsperiod eller upplåtelseperiod som  fakturan avser, dock tidigast den dag då hyresgästen eller  bostadsrättshavaren enligt avtal tillträder den del av  fastigheten som uthyrningen eller upplåtelsen avser.
Frivillig beskattning till följd av beslut enligt 12 § gäller  från och med den dag då ansökan kommer in till Skatteverket  eller den senare dag som sökanden angett.
Frivillig beskattning vid överlåtelse
15 §
En fastighetsägare som överlåter en fastighet och som  efter försäljningen fortsätter att hyra ut eller upplåta  fastigheten, ska vara skyldig att betala mervärdesskatt till  staten enligt detta kapitel för uthyrningen eller upplåtelsen  till dess den nya ägaren tillträder fastigheten.
Från och med tillträdesdagen övergår den frivilliga  beskattningen till den nya ägaren som då inträder i den  tidigare ägarens ställe när det gäller rättigheter och  skyldigheter enligt denna lag.
När den frivilliga beskattningen upphör
16 §
Den frivilliga beskattningen upphör
1. när fastighetsägaren övergår till att använda fastigheten  för annat ändamål än för uthyrning eller annan upplåtelse som  avses i 5-7 §§, eller
2. när fastigheten inte längre kan hyras ut eller på annat  sätt upplåtas på grund av brand eller av annan orsak som  fastighetsägaren inte råder över eller på grund av rivning.
17 §
Skatteverket får besluta att frivillig beskattning till  följd av beslut enligt 12 § ska upphöra, om det inte längre  finns förutsättningar för en sådan beskattning. Ett sådant  beslut får endast fattas innan uthyrning eller annan  upplåtelse påbörjats.
18 §
I de fall en fastighet överlåts, ska Skatteverket besluta  att frivillig beskattning för uthyrning eller annan upplåtelse  ska upphöra vid tillträdet, om den tidigare och den nya ägaren  gemensamt ansöker om detta före tillträdesdagen.
Första stycket gäller dock bara om
1. frivillig beskattning beslutats enligt 12 §, och
2. överlåtelsen sker innan uthyrning eller upplåtelse som  avses i 5 eller 6 § har påbörjats.
19 §
Om en fastighet överlåts i andra fall än som avses i 18 §  upphör den frivilliga beskattningen vid tillträdet, om den  tidigare och den nya ägaren före tillträdesdagen ingått ett  skriftligt avtal om att den frivilliga beskattningen inte ska  övergå.
Anmälningsskyldighet
20 §
Om en fastighet som omfattas av frivillig beskattning  enligt 12 § överlåts innan uthyrning eller upplåtelse som  avses i 5 eller 6 § har påbörjats, ska överlåtelsen anmälas  till Skatteverket av både den tidigare och den nya ägaren.
21 §
Om frivillig beskattning som beslutats enligt 12 § upphör  i enlighet med 16 § innan uthyrning eller upplåtelse som avses  i 5 eller 6 § har påbörjats, är fastighetsägaren skyldig att  anmäla det förhållande som medför att beskattningen upphör  till Skatteverket.
Avdrag för ingående skatt
22 §
En fastighetsägare har rätt att göra avdrag för ingående  skatt enligt bestämmelserna i 13 kap.
Fastighetsägaren får göra avdrag i stället för att korrigera  den ingående skatten genom justering av avdrag, om
1. frivillig beskattning enligt 8 § har börjat gälla inom tre  år från utgången av det kalenderår då fastighetsägaren eller  en tidigare ägare har utfört eller låtit utföra ny-, till-  eller ombyggnad av fastigheten, eller
2. vid frivillig beskattning till följd av beslut enligt 12 §,  en uthyrning eller annan upplåtelse som avses i 5 eller 6 §  har påbörjats inom tre år från utgången av det kalenderår då  fastighetsägaren eller en tidigare ägare har utfört eller  låtit utföra ny-, till- eller ombyggnad av fastigheten.
23 §
Om fastighetsägaren har utfört eller låtit utföra ny-,  till- eller ombyggnaden av fastigheten, gäller 22 § andra  stycket bara om den del av fastigheten som omfattas av ny-,  till- eller ombyggnaden inte tagits i bruk efter åtgärderna.
24 §
Om en tidigare ägare av fastigheten har utfört eller  låtit utföra ny-, till- eller ombyggnaden av fastigheten,  gäller 22 § andra stycket bara om
1. den nya ägaren inte har avdragsrätt enligt 13 kap. 8 § 4,
2. den tidigare ägaren inte varit skyldig att betala  mervärdesskatt enligt 8 eller 12 §, och
3. varken den tidigare eller den nya ägaren tagit den del av  fastigheten som omfattas av ny-, till- eller ombyggnaden i  bruk efter åtgärderna.
25 §
Avdrag enligt 22 § andra stycket får göras för den  ingående skatt som hänför sig till byggarbetena och som  motsvarar den upplåtelse som omfattas av frivillig  beskattning. Avdrag får dock inte göras för ingående skatt som  det gjorts avdrag för efter beslut enligt 12 §.
Utfärdande av handling vid överlåtelse av fastighet
26 §
Vid förvärv av en fastighet ska avdragsrätten för  ingående skatt hänförlig till en tidigare ägares ny-, till-  eller ombyggnad av fastigheten som avses i 22 § andra stycket,  styrkas genom en av överlåtaren utfärdad handling.
Handlingen ska innehålla uppgift om
1. den ingående skatt som hänför sig till ny-, till- eller  ombyggnad och som överlåtaren inte har dragit av,
2. överlåtarens och förvärvarens namn och adress eller någon  annan uppgift genom vilken de kan identifieras,
3. överlåtarens registreringsnummer för mervärdesskatt eller,  om denne inte är registrerad, person- eller  organisationsnummer eller en likvärdig uppgift,
4. transaktionens art, och
5. övrigt som kan ha betydelse för bedömningen av  beskattningen och förvärvarens avdragsrätt.
Överlåtaren är skyldig att utfärda en sådan handling som avses  i första stycket om förvärvaren begär det.
Justering av avdrag för ingående skatt
27 §
Avdrag för ingående skatt som hänför sig till fastighet  som är eller har varit föremål för uthyrning eller annan  upplåtelse som omfattas eller har omfattats av frivillig  beskattning, ska justeras enligt vad som föreskrivs i 28-31 §§  och 15 kap.
28 §
Avdrag för ingående skatt ska justeras när frivillig  beskattning upphör enligt 16-19 §§. Justering ska dock inte  göras om
1. den frivilliga beskattningen upphör enligt 16 § 2, eller
2. fastighetsägaren övergår till att använda fastigheten i en  annan verksamhet där transaktionerna medför avdragsrätt.
29 §
Om frivillig beskattning som beslutats enligt 12 § upphör  innan någon uthyrning eller annan upplåtelse som avses i 5  eller 6 § kommit till stånd, ska avdrag för ingående skatt  justeras vid ett enda tillfälle och avse återstoden av  justeringsperioden. Dessutom ska ingående skatt som hänför sig  till tiden mellan beslutet om frivillig beskattning och dennas  upphörande, betalas in till staten. På justerings- och  skattebelopp ska kostnadsränta betalas. Räntan ska motsvara  den fastställda basräntan enligt 65 kap. 3 §  skatteförfarandelagen (2011:1244) och löpa från och med dagen  för återbetalning av den ingående skatten till  fastighetsägaren.
När en fastighetsägare har avdragsrätt enligt 22 § andra  stycket beräknas justeringsperioden från ingången av det  beskattningsår då avdragsrätten inträtt.
30 §
Bestämmelserna i 15 kap. 21-23 §§ gäller också vid  överlåtelse av fastighet som omfattas av frivillig  beskattning, även om den frivilliga beskattningen övergår till  den nya ägaren först vid tillträdet enligt 15 § andra stycket.
Om den frivilliga beskattningen upphör enligt 18 eller 19 § är  den tidigare ägaren skyldig att justera avdrag för ingående  skatt, om inte den nya ägaren övertar rättighet och skyldighet  att justera avdrag enligt 15 kap. 21-23 §§.
31 §
Om frivillig beskattning upphör på grund av åtgärder som  vidtagits av en hyresgäst eller en bostadsrättshavare är såväl  denne som fastighetsägaren skyldig att justera avdrag för  ingående skatt. Skyldigheten omfattar den ingående skatt som  var och en av dem dragit av och som hänför sig till den del av  fastigheten som omfattas av hyres- eller bostadsrätten.
13 kap. Avdrag för ingående skatt
Innehåll
1 §
I detta kapitel finns bestämmelser om
- vad som avses med ingående skatt (4 och 5 §§),
- avdragsrättens omfattning (6-12 §§),
- begränsningar och preciseringar av avdragsrätten (13-28 §§ 
),
- uppdelning av den ingående skatten (29 och 30 §§), och
- att avdrag ska styrkas (31-36 §§).
Bestämmelser om avdrag i andra kapitel
2 §
Bestämmelser om avdrag för ingående skatt finns även i de  särskilda ordningarna för
- beskattningsbara personer med liten årsomsättning i 18 kap.,
- resebyråer i 19 kap.,
- begagnade varor, konstverk, samlarföremål och antikviteter i 
20 kap.,
- investeringsguld i 21 kap., och
- distansförsäljning av varor och vissa tillhandahållanden av  tjänster i 22 kap.
3 §
Särskilda bestämmelser om vad som avses med ingående  skatt, om avdrag och om justering av avdrag för ingående skatt  finns i
- 11 kap. om undantag avseende varor i vissa lager,
- 12 kap. om frivillig beskattning för vissa  fastighetsupplåtelser, och
- 15 kap. om justering av avdrag för ingående skatt hänförlig  till investeringsvaror.
Vad som avses med ingående skatt
4 §
Ingående skatt utgörs av beloppet av den mervärdesskatt  enligt denna lag som har betalats eller ska betalas och som  hänför sig till
1. ersättning för varor som har levererats eller kommer att  levereras av en beskattningsbar person, om den  beskattningsgrundande händelsen för leveransen har inträffat,
2. ersättning för tjänster som har tillhandahållits eller  kommer att tillhandahållas av en beskattningsbar person, om  den beskattningsgrundande händelsen för tillhandahållandet har  inträffat,
3. ersättning för unionsinterna förvärv av varor,
4. sådana överföringar som likställs med unionsinterna förvärv  av varor mot ersättning enligt 5 kap. 23-25 §§, och
5. import av varor.
5 §
Ingående skatt utgörs också av beloppet av den  mervärdesskatt enligt denna lag som har betalats eller ska  betalas och som hänför sig till
1. förvärv som avses i 8 § 4, och
2. uttag av tjänster i byggnadsrörelse som avses i 8 § 5.
Avdragsrättens omfattning
Huvudregel
6 §
I den utsträckning en beskattningsbar person använder  varorna och tjänsterna för sina beskattade transaktioner inom  landet får denne, från den mervärdesskatt som ska betalas, dra  av ingående skatt som hänför sig till
1. leverans av varor eller tillhandahållande av tjänster till  den beskattningsbara personen,
2. sådana unionsinterna förvärv av varor som görs av den  beskattningsbara personen,
3. sådana överföringar som enligt 5 kap. 23-25 §§ likställs  med unionsinterna förvärv av varor mot ersättning och som görs  av den beskattningsbara personen, och
4. import av varor.
Avdragsrätt vid en tillfällig unionsintern leverans av ett  nytt transportmedel
7 §
Den som är en beskattningsbar person bara på grund av en  tillfällig leverans av ett nytt transportmedel enligt 4 kap. 
3 § har rätt till avdrag för ingående skatt om leveransen är  undantagen från skatteplikt enligt 10 kap. 42 §. Avdragsrätten  avser den mervärdesskatt som ingår i säljarens inköpspris  eller som denne har betalat vid importen eller det  unionsinterna förvärvet av transportmedlet. Avdragsrätten är  dock begränsad till högst det skattebelopp säljaren skulle  vara skyldig att betala om leveransen inte hade varit  undantagen från skatteplikt.
Avdrag enligt första stycket får göras först sedan  transportmedlet har levererats.
Avdragsrätt i särskilda fall
8 §
I den utsträckning den beskattningsbara personen använder  varorna och tjänsterna för sina beskattade transaktioner inom  landet får avdrag också göras enligt följande uppställning.
Om den          får avdrag göras för    under förutsättning att
beskattningsbara personen
1. övertar en   den ingående skatt som  den tidigare ägaren inte
verksamhet från hänför sig till         har gjort avdrag men den
en annan                                ingående skatten skulle
beskattningsbar - leveranser av varor   ha varit avdragsgill om
person,         och tillhandahållanden  denne hade fortsatt att
av tjänster till den    driva rörelsen,
tidigare ägaren för
rörelsens behov, och
- unionsinterna förvärv
av varor och import som
gjorts av den tidigare
ägaren för rörelsens
behov,
2. är delägare  den ingående skatt som   den fastighet som ingår
i en            motsvarar den            i samfälligheten används
samfällighet    beskattningsbara         för den beskattningsbara
för vatten-     personens andel i        personens transaktioner
reglering,      samfälligheten och som   som medför avdragsrätt,
väghållning     hänför sig till
eller liknande
ändamål,        - leveranser av varor
och tillhandahållanden
av tjänster till
samfälligheten, och
- unionsinterna förvärv
av varor och import som
gjorts av
samfälligheten,
3. har fått en  den skatt som           leverantören inte är
vara levererad  Tullverket tagit ut,    betalningsskyldig enligt
till sig och då                         denna lag för annat än
har betalat                             importen och den ingående
skatt vid                               skatten skulle ha varit
importen av                             avdragsgill om den
varan utan att                          beskattningsbara
ha betalnings-                          personen själv hade
skyldighet för                          varit betalningsskyldig
importen eller                          för importen,
har betalat
ersättning för
denna skatt
till den som
haft sådan
betalnings-
skyldighet,
4. förvärvar en den utgående skatt som  fastigheten eller
fastighet, en   säljaren har redovisat  lägenheten i säljarens
hyresrätt eller eller ska redovisa för  byggnadsrörelse har
en bostadsrätt  uttagen,                tillförts tjänster som
till en                                 uttagsbeskattas med stöd
lägenhet,                               av 5 kap. 32 §, utan att
fastigheten eller
lägenheten därefter har
tagits i bruk av
säljaren,
5. i sin        den utgående skatt som  fastigheten eller
byggnadsrörelse fastighetsägaren,       lägenheten därefter tas
tillfört en     hyresgästen eller       i bruk av den
egen fastighet  bostadsrättshavaren     beskattningsbara personen
eller en        har redovisat eller     för transaktioner som
lägenhet som    ska redovisa för        medför avdragsrätt.
innehas med     uttagen,
hyresrätt eller
bostadsrätt
sådana
tjänster som
uttagsbeskattas
med stöd av
5 kap. 32 §,
Första stycket 1 gäller även om den tidigare ägaren har använt  varorna och tjänsterna för sina beskattade transaktioner inom  landet.
Avdragsrätt för transaktioner i ekonomisk verksamhet utanför  landet
9 §
En beskattningsbar person får göra avdrag för ingående  skatt som är hänförlig till sådana transaktioner som avses i 6  och 8 §§, i den utsträckning den beskattningsbara personen  använder varorna och tjänsterna för sina transaktioner utanför  landet som
1. utförs i en sådan ekonomisk verksamhet som avses i 4 kap. 
2 §, och
2. skulle ha medfört rätt till avdrag för ingående skatt om de  hade gjorts inom landet.
Avdrag får inte göras för ingående skatt som är hänförlig till  transaktioner som är undantagna från skatteplikt i ett annat  EU-land enligt bestämmelser som motsvarar artikel 284 i  mervärdesskattedirektivet.
Lag (2024:942)
.
Avdragsrätt för transaktioner som är undantagna från  skatteplikt
10 §
En beskattningsbar person får göra avdrag för ingående  skatt som är hänförlig till sådana transaktioner som avses i 6  och 8 §§, i den utsträckning den beskattningsbara personen  använder varorna och tjänsterna för sina transaktioner inom  landet som är undantagna från skatteplikt i enlighet med någon  av följande bestämmelser i 10 kap.:
- 13 § om läkemedel,
- 26 § första stycket 2 om framställning och distribution av  periodiska publikationer,
- 34 § 4 om leverans av guld till Sveriges riksbank,
- 42 eller 46 § om unionsinterna leveranser av varor,
- 52 § om transporttjänster - Azorerna och Madeira,
- 63 § om tjänster som ingår i beskattningsunderlaget för  import,
- 64, 65, 66 eller 67 § om export,
- 68 § om tjänster i samband med export eller import av varor,
- 69 eller 70 § om leverans av fartyg eller luftfartyg och  utrustning till dessa,
- 71 eller 72 § om varor för förbrukning och försäljning  ombord på fartyg och luftfartyg,
- 73 § om varor för förbrukning och försäljning ombord på  krigsfartyg,
- 74 § om tjänster som avser fartyg eller luftfartyg,
- 75 § om tjänster av mäklare och andra förmedlare,
- 76 eller 77 § om vissa leveranser av varor avseende fartyg  och luftfartyg,
- 78 § om leverans av motorfordon till utländska beskickningar  m.fl.,
- 84 § om leverans av varor till beskickningar, konsulat, EU-
organ och andra internationella organisationer,
- 88 § om leverans av varor till Europeiska kommissionen, EU-
organ eller byråer för att hantera covid-19-pandemin,
- 89, 90 eller 91 § om tjänster som tillhandahålls EU, EU-
organ och andra internationella organisationer,
- 92 § om väpnade styrkor som tillhör ett annat EU-land,
- 93 eller 93 a § om väpnade styrkor som tillhör part i Nato,
- 94 § om vissa väpnade styrkor stationerade på Cypern,
- 95 § om förmedlingstjänster som avser vissa undantagna  transaktioner eller transaktioner gjorda utanför EU,
- 96 § om exportbutiker, eller
- 97 § om leveranser vid användning av ett elektroniskt  gränssnitt.
Första stycket gäller även sådana transaktioner som är  undantagna från skatteplikt i enlighet med 11 kap. 4 och 5 §§  om varor i vissa lager.
Lag (2024:556)
.
11 §
En beskattningsbar person får göra avdrag för ingående  skatt som är hänförlig till sådana transaktioner som avses i 
6 och 8 §§, i den utsträckning den beskattningsbara personen  använder varorna och tjänsterna för sina transaktioner som är  undantagna från skatteplikt i enlighet med någon av följande  bestämmelser i 10 kap.:
- 32 § om tjänster inom försäkringsområdet,
- 33 § om tjänster inom det finansiella området, utom i fråga  om sådan fondförvaltning som avses i tredje stycket 2 eller  liknande verksamhet, eller
- 34 § 1 om leveranser av sedlar och mynt som är lagligt  betalningsmedel.
Första stycket gäller bara om
1. förvärvaren är en beskattningsbar person som i ett land  utanför EU har antingen sätet för sin ekonomiska verksamhet  eller ett fast etableringsställe till vilket tjänsten  tillhandahålls eller, om sådant säte eller etableringsställe  saknas i det landet, den beskattningsbara personen är bosatt  eller stadigvarande vistas där,
2. förvärvaren inte är en beskattningsbar person och är bosatt  eller stadigvarande vistas i ett land utanför EU, eller
3. transaktionerna är direkt kopplade till varor som ska  exporteras till ett land utanför EU.
Beskattningsbara personer som omfattas av bestämmelserna om  återbetalning har inte avdragsrätt
12 §
Beskattningsbara personer som omfattas av bestämmelserna  om återbetalning av ingående skatt i 14 kap. 7-9 §§ eller 36  och 37 §§ har inte avdragsrätt enligt 6 § eller någon av 8-11 §§.
Begränsningar och preciseringar av avdragsrätten
Fastigheter delvis använda i ekonomisk verksamhet
13 §
Ingående skatt som omfattas av avdragsrätt enligt 6 §  eller någon av 8-11 §§ och som hänför sig till en fastighet  som ingår i en beskattningsbar persons rörelsetillgångar, får  bara dras av i proportion till den beskattningsbara personens  användning av fastigheten för rörelsen, om fastigheten används  både för
1. rörelsen, och
2. eget privat bruk, personalens privata bruk eller annars för  andra ändamål än den egna rörelsen.
Första stycket gäller inte
1. en stadigvarande bostad som omfattas av avdragsförbudet i 
26 §, eller
2. ingående skatt som får dras av i enlighet med 27 § vid  utförande av sådana tjänster för vilka uttagsbeskattning ska  ske och vid jordbruksarrende som omfattar bostad.
14 §
Om den avdragsgilla delen av den ingående skatten inte  kan fastställas, får avdragsbeloppet i stället bestämmas genom  uppdelning efter skälig grund.
15 §
Om användningen av fastigheten ändras, ska avdraget för  den ingående skatten justeras i enlighet med 15 kap.
Bestämmelserna i 5 kap. 29 och 30 §§ är inte tillämpliga vid  ändrad användning av fastigheten.
Fastighetsförvaltande verksamhet
16 §
Avdrag får inte göras för ingående skatt som hänför sig  till kostnader vid uttag av sådana tjänster i en  fastighetsförvaltande verksamhet där beskattningsunderlaget  beräknats enligt 8 kap. 9 §.
Finansieringsföretag
17 §
Ett finansieringsföretag som har övertagit en säljares  rätt enligt ett köpeavtal får göra avdrag för den ingående  skatt som hänför sig till värdet av en vara som med stöd av  köpeavtalet återtas av finansieringsföretaget.
Första stycket gäller bara om finansieringsföretaget kan visa  att den ingående skatten inte till någon del har varit  avdragsgill för förvärvaren.
Försäljning från fartyg på vissa linjer
18 §
Avdrag får inte göras för ingående skatt som hänför sig  till leveranser, unionsinterna förvärv eller import av varor  för försäljning från fartyg på linjer mellan Sverige och Norge  eller Sverige och Åland.
19 §
Avdragsbegränsningen gäller dock inte om leveransen, det  unionsinterna förvärvet eller importen avser spritdrycker,  vin, starköl, öl, tobaksvaror, parfymer, kosmetiska preparat,  toalettmedel eller choklad- och konfektyrvaror.
I fråga om punktskattepliktiga varor är det dock en  förutsättning för avdrag att varorna får provianteras utan  punktskatt enligt 5-9 §§ lagen (1999:446) om proviantering av  fartyg och luftfartyg.
Personbilar och motorcyklar
20 §
Den som förvärvar eller importerar en personbil eller en  motorcykel får inte dra av ingående skatt som hänför sig till  leveransen, det unionsinterna förvärvet eller importen av  fordonet.
Första stycket gäller dock inte om en beskattningsbar person  förvärvar eller importerar fordonet för
1. återförsäljning,
2. uthyrning,
3. persontransporter enligt taxitrafiklagen (2012:211),
4. transporter av avlidna, eller
5. körkortsutbildning som omfattas av skatteplikt.
21 §
Den som hyr en personbil eller en motorcykel får inte dra  av ingående skatt som hänför sig till hyran av fordonet.
Första stycket gäller dock inte om en beskattningsbar person  använder det hyrda fordonet för
1. uthyrning,
2. persontransporter enligt taxitrafiklagen (2012:211),
3. transporter av avlidna, eller
4. körkortsutbildning som omfattas av skatteplikt.
22 §
En beskattningsbar person som använder en hyrd personbil  eller motorcykel i en verksamhet där transaktionerna medför  avdragsrätt, får dra av hälften av den ingående skatt som  hänför sig till hyran, om fordonet
1. i mer än ringa omfattning används i den verksamhet där  transaktionerna medför avdragsrätt, och
2. hyrs för andra ändamål än för uthyrning, persontransporter  enligt taxitrafiklagen (2012:211), transporter av avlidna  eller körkortsutbildning som omfattas av skatteplikt.
Första stycket gäller utan någon begränsning på grund av att  fordonet bara delvis används i verksamheten.
23 §
En beskattningsbar person som använder en personbil eller  en motorcykel i en verksamhet där transaktionerna medför  avdragsrätt, får dra av ingående skatt som hänför sig till  driftskostnader, om fordonet tillhör inventarierna i  verksamheten eller har hyrts för användning i denna.
Första stycket gäller utan någon begränsning på grund av att  fordonet bara delvis används i verksamheten.
Representation och liknande ändamål
24 §
Avdrag får inte göras för ingående skatt som hänför sig  till utgifter för representation och liknande ändamål för  vilka den beskattningsbara personen inte har rätt att göra  avdrag vid inkomstbeskattningen enligt 16 kap. 2 §  inkomstskattelagen (1999:1229).
25 §
Avdragsbegränsningen gäller dock inte ingående skatt som  avser måltider eller liknande förtäring, om
1. utgifterna har ett sådant omedelbart samband med  verksamheten som avses i 16 kap. 2 § inkomstskattelagen 
(1999:1229),
2. avdraget inte överstiger vad som kan anses skäligt, och
3. avdraget högst uppgår till den ingående skatten på 
300 kronor per person och tillfälle.
Stadigvarande bostad
26 §
Avdrag får inte göras för ingående skatt som hänför sig  till stadigvarande bostad.
27 §
Avdragsbegränsningen gäller dock inte ingående skatt som  hänför sig till
1. leveranser av varor, tillhandahållanden av tjänster,  unionsinterna förvärv av varor eller import för utförande av  sådana tjänster som avses i 5 kap. 32-34 §§ för vilka  uttagsbeskattning ska ske,
2. ett jordbruksarrende även till den del arrendet omfattar  bostad.
Staten
28 §
Ingående skatt är inte avdragsgill för staten.
Uppdelning av den ingående skatten
29 §
Avdrag ska göras enligt andra stycket om den ingående  skatten avser en beskattningsbar persons förvärv eller import  som
1. bara delvis är avdragsgill,
2. görs gemensamt för flera ekonomiska verksamheter, av vilka  det saknas avdragsrätt i någon, eller
3. görs för en verksamhet där det delvis saknas rätt till  avdrag.
Avdrag får då endast göras för skatten på den del av  ersättningen eller inköpspriset som hänför sig till den del av  förvärvet eller importen som är avdragsgill respektive hänför  sig till en verksamhet där transaktionerna medför avdragsrätt.  Om denna del inte kan fastställas, får avdragsbeloppet i  stället bestämmas genom uppdelning efter skälig grund.
Första och andra styckena gäller även ingående skatt som till  viss del avser annat än den ekonomiska verksamheten.
30 §
I det fall den ingående skatten avser förvärv eller  import för en ekonomisk verksamhet där det delvis saknas rätt  till avdrag, får hela den ingående skatten för ett visst  förvärv eller en viss import ändå dras av, om
1. förvärvet eller importen till mer än 95 procent görs för de  transaktioner som medför rätt till avdrag, eller
2. skatten för förvärvet eller importen inte överstiger 
1 000 kronor och ersättningen för transaktionerna som medför  rätt till avdrag uppgår till mer än 95 procent av ersättningen  i verksamheten.
Avdrag ska styrkas
31 §
En beskattningsbar person har bara rätt att göra avdrag  för ingående skatt om den kan styrkas.
Leverans av varor, tillhandahållande av tjänster och  unionsinternt förvärv
32 §
Avdraget ska styrkas genom faktura, om den ingående  skatten hänför sig till
1. leverans av varor eller tillhandahållande av tjänster,  eller
2. unionsinternt förvärv av varor.
33 §
Faktura för att styrka avdraget behövs dock inte, om
1. det finns särskilda skäl,
2. avdraget kan styrkas genom annan dokumentation, och
3. den ingående skatten hänför sig till unionsinterna förvärv  av varor eller sådana leveranser av varor och  tillhandahållanden av tjänster för vilka förvärvaren är  skyldig att betala mervärdesskatten enligt 16 kap. 6 § eller  någon av 8-16 §§.
34 §
Om den ingående skatten hänför sig till sådana  överföringar som likställs med unionsinterna förvärv av varor  mot ersättning enligt 5 kap. 23-25 §§, ska avdraget styrkas  genom annan dokumentation än faktura.
Import
35 §
Om den ingående skatten hänför sig till import, ska  avdraget styrkas genom importdokument som anger eller medger  beräkning av den mervärdesskatt som har betalats eller ska  betalas.
Av importdokumentet eller av en annan handling ska det  dessutom framgå att den beskattningsbara personen är importör  eller mottagare av de importerade varorna.
Vissa förvärv av fastighet, hyresrätt eller bostadsrätt till  lägenhet
36 §
Om den ingående skatten hänför sig till ett sådant  förvärv av en fastighet, hyresrätt eller bostadsrätt till en  lägenhet som avses i 8 § 4, ska avdraget styrkas genom en av  överlåtaren utfärdad handling.
Handlingen ska innehålla uppgift om
1. den mervärdesskatt som överlåtaren har redovisat eller ska  redovisa för sina gjorda uttag av tjänster på fastigheten  eller lägenheten,
2. överlåtarens och förvärvarens namn och adress eller någon  annan uppgift genom vilken de kan identifieras,
3. överlåtarens registreringsnummer för mervärdesskatt eller,  om denne inte är registrerad, person- eller  organisationsnummer eller en likvärdig uppgift,
4. transaktionens art, och
5. övrigt av betydelse för bedömningen av överlåtarens  skyldighet att betala mervärdesskatt och förvärvarens  avdragsrätt eller rätt till återbetalning.
Överlåtaren är skyldig att utfärda en sådan handling som avses  i första stycket om förvärvaren begär det.
14 kap. Återbetalning av skatt
Innehåll
1 §
I detta kapitel finns bestämmelser om
- återbetalning till beskattningsbara personer etablerade i  andra EU-länder (3-32 §§),
- återbetalning till beskattningsbara personer som inte är  etablerade inom EU (33-48 §§),
- återbetalning vid viss import (49 och 50 §§),
- återbetalning till den som är eller ska vara registrerad för  mervärdesskatt (51-54 §§),
- återbetalningsansökningar riktade till andra EU-länder (55-58 §§),
- återbetalning till hjälporganisationer (59 §),
- återbetalning till utländska beskickningar m.fl. (60-63 §§),
- återbetalning till EU och vissa EU-organ (64-66 §),
- återbetalning till väpnade styrkor som tillhör ett annat EU-
land (67 §),
- återbetalning till väpnade styrkor som tillhör part i Nato 
(67 a-c §§),
- gemensamma bestämmelser för 59-67 c §§ (68 och 69 §§),
- att återbetalningsrätten ska styrkas (70 §),
- skattetillägg (71 §),
- omprövning i vissa fall (72-75 §§), och
- indrivning och verkställighet (76 §).
Lag (2024:556)
.
Bestämmelser om återbetalning i andra kapitel
2 §
Bestämmelser om återbetalning av ingående skatt finns även  i
- 19 kap. om en särskild ordning för resebyråer, och
- 22 kap. om de särskilda ordningarna för distansförsäljning  av varor och vissa tillhandahållanden av tjänster.
Återbetalning till beskattningsbara personer etablerade i  andra   EU-länder
Vem som kan ansöka om återbetalning
3 §
En beskattningsbar person som är etablerad i ett annat EU-
land och som vill få återbetalning av ingående skatt ska  ansöka om detta, om den beskattningsbara personen under den  återbetalningsperiod som avses i 14 §
1. varken haft sätet för sin ekonomiska verksamhet i Sverige  eller ett fast etableringsställe här från vilket  affärstransaktioner genomförts eller, om säte eller fast  etableringsställe saknas, inte har varit bosatt eller  stadigvarande vistats i Sverige, och
2. inte har levererat några varor eller tillhandahållit några  tjänster inom landet, med de undantag som följer av 4-6 §§.
4 §
Den beskattningsbara personen får inom landet ha  tillhandahållit transporttjänster och stödtjänster till dessa,  under förutsättning att tillhandahållandena är undantagna från  skatteplikt i enlighet med någon av följande bestämmelser i 
10 kap.:
- 63 § om tjänster som ingår i beskattningsunderlaget för  import,
- 68 § om tjänster i samband med export eller import av varor,
- 74 § om tjänster som avser fartyg eller luftfartyg,
- 75 § om tjänster av mäklare och andra förmedlare,
- 89 eller 90 § om tjänster som tillhandahålls EU, EU-organ  och andra internationella organisationer,
- 92 § om väpnade styrkor som tillhör ett annat EU-land,
- 93 eller 93 a § om väpnade styrkor som tillhör part i Nato,
- 94 § om vissa väpnade styrkor stationerade på Cypern, eller
- 95 § om förmedlingstjänster som avser vissa undantagna  transaktioner eller transaktioner gjorda utanför EU.
Första stycket gäller även sådana transaktioner som är  undantagna från skatteplikt i enlighet med 11 kap. 4 § 2, 3  eller 4 om varor i vissa lager.
Lag (2024:556)
.
5 §
Den beskattningsbara personen får också ha levererat varor  och tillhandahållit tjänster inom landet för vilka förvärvaren  är skyldig att betala mervärdesskatten i enlighet med någon av  följande bestämmelser i 16 kap.:
- 6 § om leverans av varor och tillhandahållande av vissa  tjänster med anknytning till fastighet,
- 8 § om leverans av el, gas, värme eller kyla,
- 9 § om tillhandahållande av tjänster som avses i 6 kap. 
33 §,
- 10 § om trepartshandel,
- 13 § om tillhandahållande av vissa tjänster inom  byggsektorn, eller
- 14 § om handel med avfall och skrot.
6 §
Den beskattningsbara personen får dessutom inom landet ha  levererat varor och tillhandahållit tjänster, om  mervärdesskatten för leveransen av dessa varor eller  tillhandahållandet av dessa tjänster redovisats enligt  bestämmelser som i ett annat EU-land motsvarar de särskilda  ordningarna i artiklarna 369a-369x i  mervärdesskattedirektivet.
Återbetalningsrättens omfattning
7 §
En beskattningsbar person som uppfyller villkoren i 3-6 §§  har rätt till återbetalning av ingående skatt som debiterats  för varor som levererats eller tjänster som tillhandahållits  inom landet till denne av andra beskattningsbara personer  eller för import av varor till landet. Rätten till  återbetalning gäller även sådan ingående skatt som omfattas av  avdragsrätt enligt 13 kap. 8 §.
Första stycket gäller bara i den utsträckning den  beskattningsbara personen använder varorna eller tjänsterna  för transaktioner som avses i
- 13 kap. 9 § om avdragsrätt för transaktioner i ekonomisk  verksamhet utanför landet,
- 13 kap. 10 och 11 §§ om avdragsrätt för vissa transaktioner  som är undantagna från skatteplikt, eller
- 5 § om leverans av varor och tillhandahållande av tjänster  för vilka förvärvaren är skyldig att betala mervärdesskatten.
8 §
Den beskattningsbara personen har rätt till återbetalning  av ingående skatt enligt 7 § under förutsättning att denne  utför transaktioner som medför rätt till avdrag i det EU-land  där denne är etablerad.
Om den beskattningsbara personen utför både transaktioner som  medför rätt till avdrag och sådana som inte medför rätt till  avdrag i det EU-land där denne är etablerad, omfattar rätten  till återbetalning enligt 7 § bara sådan ingående skatt som  hänför sig till transaktionerna som medför rätt till avdrag i  enlighet med tillämpningen av artikel 173 i  mervärdesskattedirektivet i etableringslandet.
9 §
Rätten till återbetalning omfattar bara sådan ingående  skatt som skulle ha varit avdragsgill enligt denna lag om den  beskattningsbara personen i stället hade haft rätt till avdrag  för ingående skatt.
10 §
Någon rätt till återbetalning finns inte för
1. sådan felaktigt debiterad mervärdesskatt som avses i 2 kap. 
12 §, eller
2. mervärdesskatt som fakturerats för en leverans av varor som  är undantagen från skatteplikt enligt någon av följande  bestämmelser i 10 kap.:
- 42 eller 46 § om unionsinterna leveranser av varor, eller
- 64 § 3 om leverans av varor när en beskattningsbar person  som inte är etablerad inom landet förvärvar varan för sin  verksamhet i utlandet och hämtar den för att direkt föra ut  den till en plats utanför EU.
Vad en ansökan ska avse
11 §
En ansökan om återbetalning ska avse
1. förvärv av varor eller tjänster
a) som har fakturerats under återbetalningsperioden, om  redovisningsskyldigheten för skatten inträtt före eller vid  tidpunkten för faktureringen, eller
b) för vilka redovisningsskyldigheten har inträtt under  återbetalningsperioden, om förvärven har fakturerats innan  redovisningsskyldigheten har inträtt, eller
2. import av varor under återbetalningsperioden.
Utöver de transaktioner som anges i första stycket får ansökan  även avse fakturor eller importdokument som inte omfattas av  en tidigare ansökan och som gäller transaktioner som  genomförts under kalenderåret i fråga.
Hur en ansökan ska göras
12 §
En beskattningsbar person som är etablerad i ett annat  EU-land ska ansöka om återbetalning av ingående skatt hos  Skatteverket. Ansökan ska göras genom den elektroniska portal  som inrättats för detta ändamål i etableringslandet.
En ansökan anses ingiven till den behöriga myndigheten i  etableringslandet bara om sökanden har lämnat samtliga  uppgifter som ansökan ska innehålla enligt 13 §.
Bestämmelser om hur en ansökan ska göras om den  beskattningsbara personen är eller ska vara registrerad för  mervärdesskatt enligt 7 kap. 1 § första stycket 3-5  skatteförfarandelagen (2011:1244) finns i 51-54 §§.
Ansökans innehåll och språk
13 §
En ansökan ska innehålla nödvändiga  identifikationsuppgifter och de ytterligare uppgifter som  Skatteverket behöver för att kunna besluta om återbetalning.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela närmare  föreskrifter om
1. ansökans innehåll,
2. vilka språk som får användas i en ansökan, och
3. när uppgifter lämnas enligt 18 och 19 §§.
Återbetalningsperiod
14 §
En ansökan om återbetalning ska avse en period på minst  tre på varandra följande kalendermånader under ett kalenderår  och högst ett kalenderår. En ansökan som avser tiden till  utgången av ett kalenderår får omfatta kortare tid än tre  månader.
Ansökningstid
15 §
En ansökan om återbetalning ska senast den 30 september  kalenderåret efter återbetalningsperioden ha kommit in till  den behöriga myndigheten i det EU-land där den  beskattningsbara personen är etablerad.
Tidsfristen i första stycket får inte beräknas med stöd av 2 §  lagen (1930:173) om beräkning av lagstadgad tid.
Minimibelopp
16 §
Om en ansökan om återbetalning avser en  återbetalningsperiod som är minst tre kalendermånader men  mindre än ett kalenderår, ska det sökta beloppet vara minst 
4 000 kronor.
Avser ansökan perioden ett kalenderår eller återstoden av det,  ska det sökta beloppet vara minst 500 kronor.
Skatteverkets underrättelseskyldighet
17 §
Skatteverket ska på elektronisk väg och utan dröjsmål  underrätta sökanden om vilket datum en ansökan om  återbetalning kom in till Skatteverket.
Skatteverkets rätt att begära uppgifter
18 §
Om Skatteverket inte har alla uppgifter som behövs för  att fatta beslut i fråga om hela eller en del av en ansökan om  återbetalning, får Skatteverket inom den fyramånadersperiod  som anges i 21 § på elektronisk väg begära ytterligare  uppgifter från
1. sökanden,
2. den behöriga myndigheten i det EU-land där sökanden är  etablerad, eller
3. någon annan.
En begäran enligt första stycket 3 får göras på elektronisk  väg endast om den kan tas emot på det sättet.
19 §
Skatteverket får även begära originalet eller en kopia av  den berörda fakturan eller importdokumentet, om det finns  rimligt tvivel om giltigheten eller riktigheten av en fordran.
Tidsfrist för att lämna uppgifter
20 §
Uppgifter som Skatteverket har begärt enligt 18 eller 
19 § ska ha kommit in till Skatteverket inom en månad från den  dag då mottagaren fick begäran.
Tidsfrister för Skatteverkets beslut
21 §
Skatteverket ska meddela beslut avseende en ansökan om  återbetalning senast fyra månader från den dag då ansökan kom  in till Skatteverket.
22 §
Om Skatteverket begär ytterligare uppgifter enligt 18 §,  ska beslutet om återbetalning meddelas senast två månader från  den dag då
1. uppgifterna kom in till Skatteverket, eller
2. tidsfristen som anges i 20 § har löpt ut, om begäran inte  har besvarats.
Skatteverket har dock alltid sex månader på sig att slutligt  avgöra ärendet, räknat från den dag då ansökan kom in till  Skatteverket.
Om Skatteverket har begärt kompletterande ytterligare  uppgifter, ska ett slutligt beslut avseende ansökan meddelas  inom åtta månader från den dag då ansökan kom in till  Skatteverket.
Följden av att beslut inte meddelas inom tidsfristen
23 §
En ansökan ska anses ha avslagits om Skatteverket inte  meddelar sitt beslut inom de tidsfrister som anges i 21 och 
22 §§.
Korrigering och återkrav av återbetalt belopp
24 §
Sökanden ska korrigera det belopp som sökts eller som  redan har betalats tillbaka, om den avdragsgilla andelen av  den ingående skatten har justerats i enlighet med  tillämpningen av artikel 175 i mervärdesskattedirektivet i det  EU-land där sökanden är etablerad, efter det att en ansökan om  återbetalning gavs in.
Korrigeringen ska göras senast under kalenderåret efter  återbetalningsperioden
1. i en ansökan om återbetalning, eller
2. genom inlämnande av en särskild anmälan genom den  elektroniska portal som inrättats av det EU-land där sökanden  är etablerad, om sökanden inte ger in någon  återbetalningsansökan under det kalenderåret.
25 §
Om sökanden har gjort en korrigering i en ansökan om  återbetalning, ska Skatteverket i sitt beslut avseende den  ansökan även fatta beslut om att med anledning av  korrigeringen höja eller sänka det belopp som ska återbetalas.
26 §
Om sökanden har gjort en korrigering i en särskild  anmälan, ska Skatteverket besluta att
1. betala tillbaka det belopp som sökanden har att fordra,  eller
2. sökanden ska betala tillbaka vad som har betalats ut för  mycket.
Ett beslut enligt första stycket 2 får verkställas även om det  inte har fått laga kraft.
27 §
Om någon har fått en återbetalning på ett bedrägligt  eller annars oriktigt sätt, ska Skatteverket besluta att det  belopp som felaktigt tillgodoförts ska betalas tillbaka.  Beloppet ska betalas tillbaka senast 30 dagar från den dag då  Skatteverket meddelade sitt beslut.
Det belopp som ska betalas tillbaka och obetalda skattetillägg  får räknas av mot ingående skatt som den som ska betala  tillbaka det felaktigt mottagna beloppet har rätt att få  tillbaka på grundval av en annan ansökan än den som lett till  den felaktiga återbetalningen.
Ett beslut enligt första eller andra stycket får verkställas  även om det inte har fått laga kraft.
28 §
Åtgärder för att återkräva ett sådant belopp som  felaktigt tillgodoförts får inte vidtas senare än fem år efter  utgången av det kalenderår då beloppet betalats ut.
Tidpunkt och land för utbetalning
29 §
Om Skatteverket bifaller en ansökan om återbetalning, ska  Skatteverket betala ut det beviljade beloppet till sökanden  eller den som sökanden anger senast 10 arbetsdagar från den  dag då
1. tidsfristen i 21 § löpte ut, eller
2. tidsfristerna i 22 § löpte ut, om ytterligare uppgifter  eller kompletterande ytterligare uppgifter har begärts av  Skatteverket.
30 §
Det beviljade beloppet ska betalas ut i
1. Sverige, eller
2. ett annat EU-land, om sökanden begär det.
Vid utbetalning i ett annat EU-land ska Skatteverket från  beloppet som ska betalas ut dra av de bankavgifter som tagits  ut för överföringen.
Ränta
31 §
Sökanden ska tillgodoföras ränta på det beviljade  beloppet, om utbetalningen görs efter den senaste tidpunkt som  anges i 29 §.
Om Skatteverket har begärt ytterligare uppgifter eller  kompletterande ytterligare uppgifter, tillämpas första stycket  bara om sökanden har kommit in till Skatteverket med  uppgifterna i enlighet med 20 §.
32 §
Ränta ska beräknas från och med dagen efter den i 29 §  angivna senaste dagen för utbetalning till den dag då  utbetalningen faktiskt görs.
Räntan ska beräknas efter den räntesats som anges i 65 kap. 
4 § tredje stycket skatteförfarandelagen (2011:1244).
Återbetalning till beskattningsbara personer som inte är  etablerade inom EU
Vem som kan ansöka om återbetalning
33 §
En beskattningsbar person som inte är etablerad i något  EU-land och som vill få återbetalning av ingående skatt ska  ansöka om detta.
Med beskattningsbar person som inte är etablerad i något EU-
land avses en beskattningsbar person som under den  återbetalningsperiod som avses i 42 §
1. varken haft sätet för sin ekonomiska verksamhet inom EU  eller ett fast etableringsställe inom EU från vilket  affärstransaktioner genomförts eller, om säte eller fast  etableringsställe saknas, inte har varit bosatt eller  stadigvarande vistats inom EU, och
2. inte har levererat några varor eller tillhandahållit några  tjänster inom landet, med de undantag som följer av 34 och 
35 §§.
34 §
Den beskattningsbara personen får inom landet ha  tillhandahållit transporttjänster och stödtjänster till dessa,  under förutsättning att tillhandahållandena är undantagna från  skatteplikt i enlighet med någon av följande bestämmelser i 
10 kap.:
- 63 § om tjänster som ingår i beskattningsunderlaget för  import,
- 68 § om tjänster i samband med export eller import av varor,
- 74 § om tjänster som avser fartyg eller luftfartyg,
- 75 § om tjänster av mäklare och andra förmedlare,
- 89 eller 90 § om tjänster som tillhandahålls EU, EU-organ  och andra internationella organisationer,
- 92 § om väpnade styrkor som tillhör ett annat EU-land,
- 93 eller 93 a § om väpnade styrkor som tillhör part i Nato,
- 94 § om vissa väpnade styrkor stationerade på Cypern, eller
- 95 § om förmedlingstjänster som avser vissa undantagna  transaktioner eller transaktioner utanför EU.
Första stycket gäller även sådana transaktioner som är  undantagna från skatteplikt i enlighet med 11 kap. 4 § 2, 3  eller 4 om varor i vissa lager.
Lag (2024:556)
.
35 §
Den beskattningsbara personen får också ha levererat  varor och tillhandahållit tjänster inom landet för vilka  förvärvaren är skyldig att betala mervärdesskatten i enlighet  med någon av följande bestämmelser i 16 kap.:
- 6 § om leverans av varor och tillhandahållande av vissa  tjänster med anknytning till fastighet,
- 8 § om leverans av el, gas, värme eller kyla,
- 9 § om tillhandahållande av tjänster som avses i 6 kap. 
33 §,
- 10 § om trepartshandel,
- 13 § om tillhandahållande av vissa tjänster inom  byggsektorn, eller
- 14 § om handel med avfall och skrot.
Återbetalningsrättens omfattning
36 §
En beskattningsbar person som uppfyller villkoren i 33-35 §§ har rätt till återbetalning av ingående skatt som  debiterats för varor som levererats eller tjänster som  tillhandahållits inom landet till denne av andra  beskattningsbara personer eller för import av varor till  landet. Rätten till återbetalning gäller även sådan ingående  skatt som omfattas av avdragsrätt enligt 13 kap. 8 §.
Första stycket gäller bara i den utsträckning den  beskattningsbara personen använder varorna eller tjänsterna  för transaktioner som avses i
- 13 kap. 9 § om avdragsrätt för transaktioner i ekonomisk  verksamhet utanför landet,
- 13 kap. 10 och 11 §§ om avdragsrätt för vissa transaktioner  som är undantagna från skatteplikt, eller
- 35 § om leverans av varor och tillhandahållande av tjänster  för vilka förvärvaren är skyldig att betala mervärdesskatten.
37 §
Rätten till återbetalning omfattar bara sådan ingående  skatt som skulle ha varit avdragsgill enligt denna lag om den  beskattningsbara personen i stället hade haft rätt till avdrag  för ingående skatt.
38 §
Någon rätt till återbetalning finns inte för
1. sådan felaktigt debiterad mervärdesskatt som avses i 2 kap. 
12 §, eller
2. mervärdesskatt som fakturerats för en leverans av varor som  är undantagen från skatteplikt enligt någon av följande  bestämmelser i 10 kap.:
- 42 eller 46 § om unionsinterna leveranser av varor, eller
- 64 § 3 om leverans av varor när en beskattningsbar person  som inte är etablerad inom landet förvärvar varan för sin  verksamhet i utlandet och hämtar den för att direkt föra ut  den till en plats utanför EU.
Vad en ansökan ska avse
39 §
En ansökan om återbetalning ska avse
1. förvärv av varor eller tjänster
a) som har fakturerats under återbetalningsperioden, om  redovisningsskyldigheten för skatten inträtt före eller vid  tidpunkten för faktureringen, eller
b) för vilka redovisningsskyldigheten har inträtt under  återbetalningsperioden, om förvärven har fakturerats innan  redovisningsskyldigheten har inträtt, eller
2. import av varor under återbetalningsperioden.
Utöver de transaktioner som anges i första stycket får ansökan  även avse fakturor eller importdokument som inte omfattas av  en tidigare ansökan och som gäller transaktioner som  genomförts under kalenderåret i fråga.
Hur en ansökan ska göras
40 §
En beskattningsbar person som inte är etablerad i något  EU-land ska ansöka om återbetalning av ingående skatt hos  Skatteverket. Ansökan ska göras på ett fastställt formulär som  tillhandahålls av Skatteverket.
Bestämmelser om hur en ansökan ska göras om den  beskattningsbara personen är eller ska vara registrerad för  mervärdesskatt enligt 7 kap. 1 § första stycket 3-5  skatteförfarandelagen (2011:1244) finns i 51-54 §§.
Ansökans innehåll, språk och handlingar som ska bifogas
41 §
En ansökan ska innehålla nödvändiga  identifikationsuppgifter och de ytterligare uppgifter som  Skatteverket behöver för att kunna besluta om återbetalning.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela närmare  föreskrifter om
1. ansökans innehåll,
2. vilka språk som får användas i en ansökan, och
3. vilka handlingar som ska bifogas en ansökan.
Återbetalningsperiod
42 §
En ansökan om återbetalning ska avse en period på minst  tre på varandra följande kalendermånader under ett kalenderår  och högst ett kalenderår. En ansökan som avser tiden till  utgången av ett kalenderår får omfatta kortare tid än tre  månader.
Ansökningstid
43 §
En ansökan om återbetalning ska ha kommit in senast sex  kalendermånader efter utgången av det kalenderår som den  avser.
Tidsfristen i första stycket får inte beräknas med stöd av 2 §  lagen (1930:173) om beräkning av lagstadgad tid.
Minimibelopp
44 §
Om en ansökan om återbetalning avser en  återbetalningsperiod som är minst tre kalendermånader men  mindre än ett kalenderår, ska det sökta beloppet vara minst 
4 000 kronor.
Avser ansökan perioden ett kalenderår eller återstoden av det,  ska det sökta beloppet vara minst 500 kronor.
Tidsfrist för Skatteverkets beslut
45 §
Skatteverket ska meddela beslut avseende en ansökan om  återbetalning senast sex månader från den dag då en  fullständig ansökan och övriga föreskrivna handlingar kom in  till Skatteverket.
Utbetalningsland
46 §
Det beviljade beloppet ska betalas ut i
1. Sverige, eller
2. ett annat land, om sökanden begär det.
Vid utbetalning i ett annat land ska Skatteverket från  beloppet som ska betalas ut dra av de bankavgifter som tagits  ut för överföringen.
Återkrav och avräkning
47 §
Om någon har fått en återbetalning på ett bedrägligt  eller annars oriktigt sätt, ska Skatteverket besluta att det  belopp som felaktigt tillgodoförts ska betalas tillbaka.  Beloppet ska betalas tillbaka senast 30 dagar från den dag då  Skatteverket meddelade sitt beslut.
Det belopp som ska betalas tillbaka och obetalda skattetillägg  får räknas av mot ingående skatt som den som ska betala  tillbaka det felaktigt mottagna beloppet har rätt att få  tillbaka på grundval av en annan ansökan än den som lett till  den felaktiga återbetalningen.
Ett beslut enligt första eller andra stycket får verkställas  även om det inte har fått laga kraft.
48 §
Åtgärder för att återkräva ett sådant belopp som  felaktigt tillgodoförts får inte vidtas senare än fem år efter  utgången av det kalenderår då beloppet betalats ut.
Återbetalning vid viss import
49 §
Om en vara har importerats till Sverige för att sändas  eller transporteras till ett annat EU-land, har importören  rätt till återbetalning av den mervärdesskatt som betalats vid  importen. Detta gäller dock bara om importören kan styrka att  varan har beskattats som unionsinternt förvärv i det EU-landet  i enlighet med tillämpningen av artikel 20 andra stycket i  mervärdesskattedirektivet.
50 §
Den som vill få återbetalning av ingående skatt ska  ansöka om detta i enlighet med 51-53 §§.
Återbetalning till den som är eller ska vara registrerad för  mervärdesskatt
51 §
Om den som vill få återbetalning är eller ska vara  registrerad för mervärdesskatt enligt 7 kap. 1 § första  stycket 3-5 skatteförfarandelagen (2011:1244), ska ansökan om  återbetalning av ingående skatt göras hos Skatteverket.
52 §
Ansökan ska göras i en skattedeklaration i enlighet med  det förfarande för deklaration av mervärdesskatt som anges i 
26 kap. skatteförfarandelagen (2011:1244).
För den som ansöker gäller även i övrigt bestämmelserna om  förfarandet i skatteförfarandelagen.
53 §
Mervärdesskatten ska redovisas i enlighet med 7 kap.
54 §
Det som sägs i 16 och 44 §§ om minsta belopp för en  ansökan om återbetalning gäller även en ansökan i en  skattedeklaration.
Återbetalningsansökningar riktade till andra EU-länder
Hur en ansökan ska göras
55 §
En beskattningsbar person som är etablerad i Sverige, men  inte i det EU-land där återbetalning av mervärdesskatt söks,  och som vill få återbetalning av sådan skatt i enlighet med  det landets tillämpning av EU-återbetalningsdirektivet, ska  rikta en ansökan om återbetalning till det landet. Ansökan ska  ges in till Skatteverket genom den elektroniska portal som  inrättats för detta ändamål.
En ansökan anses ingiven endast om sökanden har lämnat  samtliga uppgifter som krävs enligt tillämpningen av  artiklarna 8, 9 och 11 i EU-återbetalningsdirektivet i det EU-
land som ansökan riktas till.
Ansökningstid
56 §
En ansökan om återbetalning ska ha kommit in till  Skatteverket senast den 30 september kalenderåret efter  återbetalningsperioden.
Tidsfristen i första stycket får inte beräknas med stöd av 2 §  lagen (1930:173) om beräkning av lagstadgad tid.
Skatteverkets underrättelseskyldighet
57 §
Skatteverket ska utan dröjsmål skicka en elektronisk  bekräftelse till sökanden om vilket datum ansökan kom in till  Skatteverket.
Skatteverkets vidarebefordran av ansökan
58 §
Skatteverket ska vidarebefordra en ansökan till det EU-
land som ansökan riktats till.
Skatteverket ska dock besluta att inte vidarebefordra ansökan,  om sökanden under återbetalningsperioden
1. inte är en beskattningsbar person,
2. i Sverige endast utför leveranser av varor eller  tillhandahållanden av tjänster som är undantagna från  skatteplikt utan rätt till avdrag för ingående skatt, eller
3. omfattas av undantaget från skatteplikt för  beskattningsbara personer med liten årsomsättning i 18 kap.
Skatteverket ska på elektronisk väg underrätta sökanden om ett  beslut enligt andra stycket.
Återbetalning till hjälporganisationer
59 §
Den som bedriver en verksamhet för Förenta nationernas  eller något av dess fackorgans räkning har efter ansökan rätt  till återbetalning av ingående skatt. Detta gäller bara om  skatten hänför sig till varor som förvärvas eller importeras  för att föras ut ur EU och användas i denna verksamhet utanför  EU.
Även en riksomfattande hjälporganisation har sådan  återbetalningsrätt, om varorna förs ut ur EU för att användas  i en hjälpverksamhet.
Återbetalning till utländska beskickningar m.fl.
Utländska beskickningar, karriärkonsulat och internationella  organisationer
60 §
Utländska beskickningar, karriärkonsulat i Sverige eller  sådana internationella organisationer som avses i lagen 
(1976:661) om immunitet och privilegier i vissa fall, har  efter ansökan rätt till återbetalning av ingående skatt.
Första stycket gäller bara om den ingående skatten hänför sig  till förvärv av
1. varor som är avsedda för inredning eller utrustning av en  sådan byggnad som är avsedd för förvärvaren,
2. inventarier eller trycksaker för den verksamhet som utövas  av förvärvaren,
3. tillbehör eller utrustning till motorfordon som ägs av  förvärvaren,
4. tjänster på en sådan fastighet som är avsedd för  förvärvaren samt på sådana varor som anges i 1-3 eller på  motorfordon,
5. teletjänster, vatten, elektrisk kraft, avloppsrening eller  sophämtning för en fastighet som är avsedd för förvärvaren,
6. sådana bränslen för vilka energiskatt och koldioxidskatt  enligt lagen (1994:1776) om skatt på energi ska tas ut,
7. alkohol- och tobaksvaror,
8. tjänster avseende uthyrning av byggnad eller annan  anläggning som utgör fastighet, under förutsättning att  uthyrningstjänsten är avsedd för den verksamhet som utövas av  förvärvaren, och
9. bevakningstjänster avseende fastighet eller lokal som är  avsedd för den verksamhet som utövas av förvärvaren.
Diplomatisk personal och karriärkonsuler
61 §
Medlemmar av den diplomatiska personalen vid utländska  beskickningar i Sverige och karriärkonsuler vid utländska  konsulat i Sverige som inte är svenska medborgare eller  stadigvarande bosatta här i landet, har efter ansökan rätt  till återbetalning av ingående skatt.
Första stycket gäller bara om den ingående skatten hänför sig  till förvärv av
1. utrustning för hemmabruk avsedd för mottagning, inspelning  eller uppspelning av ljud eller bild,
2. kameror, objektiv till kameror och annan utrustning för  film- eller bildåtergivning,
3. vitvaror och hushållsmaskiner,
4. datorer och utrustning med liknande användning,
5. möbler, belysningsarmaturer, inredningstextilier, mattor,  pianon och flyglar,
6. tillbehör eller utrustning till motorfordon eller till  sådana varor som anges i 1-5,
7. tjänster på sådana varor som anges i 1-6 eller på  motorfordon,
8. tjänster på en fastighet i samband med inmontering av  vitvaror och hushållsmaskiner,
9. bränslen för vilka energiskatt och koldioxidskatt enligt  lagen (1994:1776) om skatt på energi ska tas ut, och
10. alkohol- och tobaksvaror.
62 §
Sådan återbetalningsrätt finns dock bara om
1. förvärvet görs för personligt bruk, och
2. den sammanlagda ersättningen enligt varje faktura uppgår  till minst
- 1 000 kronor för förvärv som anges i 61 § andra stycket 1-8,
- 200 kronor för förvärv som anges i 61 § andra stycket 9 och 
10.
63 §
Medlemsstaters ombud vid en internationell organisation  med säte i Sverige och personal hos en sådan organisation har  efter ansökan rätt till återbetalning av ingående skatt som  hänför sig till sådana förvärv som anges i 61 § andra stycket,  om Sverige har träffat överenskommelse med en annan stat eller  med en mellanfolklig organisation om detta.
Återbetalning till EU och vissa EU-organ
64 §
Ett kontor eller en anläggning som ligger i Sverige har  efter ansökan rätt till återbetalning av ingående skatt, om  kontoret eller anläggningen tillhör
- Europeiska unionen,
- Europeiska atomenergigemenskapen,
- Europeiska centralbanken,
- Europeiska investeringsbanken, eller
- ett organ som har inrättats av unionen eller  atomenergigemenskapen och för vilket protokollet (nr 7) om  Europeiska unionens immunitet och privilegier gäller.
Första stycket gäller bara om den ingående skatten hänför sig  till sådana förvärv som anges i 60 § andra stycket.
65 §
Återbetalningsrätten gäller dock bara i den omfattning  återbetalningen inte leder till att konkurrensen snedvrids.
66 §
Europeiska kommissionen eller en byrå eller ett organ som  har inrättats enligt unionsrätten har efter ansökan rätt till  återbetalning av ingående skatt som hänför sig till förvärv av  varor och tjänster, om
1. Europeiska kommissionen, byrån eller organet förvärvar  varorna eller tjänsterna för att utföra uppgifter som  tilldelats enligt unionsrätten i syfte att hantera covid-19-
pandemin, och
2. Europeiska kommissionen, byrån eller organet inte säljer de  förvärvade varorna eller tjänsterna vidare, vare sig direkt  eller vid en senare tidpunkt.
Om villkoren för återbetalning enligt första stycket upphör  att vara uppfyllda, ska Europeiska kommissionen, byrån eller  organet som har förvärvat varorna eller tjänsterna underrätta  Skatteverket och betala tillbaka det belopp som tidigare  återbetalats.
Återbetalning till väpnade styrkor som tillhör ett annat EU-
land
67 §
Väpnade styrkor som tillhör ett annat EU-land har efter  ansökan rätt till återbetalning av ingående skatt som hänför  sig till förvärv av varor och tjänster, om
1. varorna eller tjänsterna ska användas av dessa styrkor  eller av den civilpersonal som följer med dem, eller användas  för försörjning av deras mässar eller marketenterier, och
2. styrkorna deltar i en försvarsinsats för att genomföra en  unionsverksamhet inom ramen för den gemensamma säkerhets- och  försvarspolitiken.
Återbetalning till väpnade styrkor som tillhör part i Nato
67 a §
Väpnade styrkor som tillhör Amerikas förenta stater har  efter ansökan rätt till återbetalning av ingående skatt som  hänför sig till förvärv av varor och tjänster som inte har  något annat land som destinationsland, om varorna eller  tjänsterna ska användas av dessa styrkor, den civilpersonal  som följer med dem eller styrkornas mässar, marketenterier  eller andra liknande militära serviceverksamheter.
Den som har levererat en vara eller tillhandahållit en tjänst  till styrkorna har också efter ansökan rätt till återbetalning  enligt första stycket, i den utsträckning det inte finns rätt  till avdrag för ingående skatt. Detta gäller dock inte staten,  kommuner, kommunalförbund eller samordningsförbund som avses i 
4 § lagen (2003:1210) om finansiell samordning av  rehabiliteringsinsatser.
Rätten till återbetalning gäller bara i den omfattning som  framgår av avtalet den 5 december 2023 mellan Sverige och  Amerikas förenta stater om försvarssamarbete.
Lag (2024:556)
.
67 b §
Medlemmar av väpnade styrkor som tillhör Amerikas  förenta stater, inklusive civilpersonal, och deras anhöriga  har efter ansökan rätt till återbetalning av ingående skatt  för förvärv av varor eller tjänster som inte har något annat  land som destinationsland om förvärvet görs för privat bruk.
Rätten till återbetalning gäller bara i den omfattning som  framgår av avtalet den 5 december 2023 mellan Sverige och  Amerikas förenta stater om försvarssamarbete.
Lag (2024:556)
.
67 c §
Väpnade styrkor som tillhör en annan stat som är part i  Nato har efter ansökan rätt till återbetalning av ingående  skatt som hänför sig till förvärv av varor och tjänster, om
1. varorna eller tjänsterna ska användas av dessa styrkor  eller av den civilpersonal som följer med dem, eller användas  för försörjning av deras mässar eller marketenterier,
2. styrkorna deltar i de gemensamma försvarsansträngningarna,  och
3. det inte finns rätt till återbetalning enligt 67 a §.
Lag (2024:556)
.
Gemensamma bestämmelser för 59-67 c §§
68 §
Skatteverket ska fatta beslut om återbetalning enligt 59-67 c §§.
Regeringen kan med stöd av 8 kap. 7 § regeringsformen meddela  föreskrifter om förfarandet vid återbetalning enligt 59-67 c §§.
Lag (2024:556)
.
69 §
Bestämmelser om återbetalning av mervärdesskatt finns  även i 64 kap. 6 § skatteförfarandelagen (2011:1244).
Återbetalningsrätten ska styrkas
70 §
Rätten till återbetalning enligt 3-54 §§ och 59-67 c §§  ska styrkas.
Lag (2024:556)
.
Skattetillägg
71 §
Bestämmelserna om skattetillägg i 49, 51 och 52 kap.  skatteförfarandelagen (2011:1244) gäller också i fråga om  uppgifter som lämnas i en ansökan om återbetalning av ingående  skatt enligt detta kapitel.
Omprövning i vissa fall
72 §
Bestämmelserna i 66 kap. skatteförfarandelagen 
(2011:1244) gäller vid omprövning av Skatteverkets beslut om
1. återbetalning av ingående skatt till en sådan  beskattningsbar person som är etablerad i ett annat EU-land  som avses i 3-6 §§ och som ansöker om återbetalning enligt 
12 § första stycket, och
2. att inte vidarebefordra en ansökan om återbetalning riktad  till ett annat EU-land enligt 58 § andra stycket.
Första stycket 1 gäller dock inte omprövningsbeslut enligt 27  och 28 §§.
73 §
Ett beslut i en fråga om återbetalning av ingående skatt  till en sådan beskattningsbar person etablerad utanför EU som  avses i 33-35 §§ och som ansöker om återbetalning enligt 40 §  första stycket, ska på begäran av den sökande omprövas, om  beslutet inneburit att ansökan inte helt har bifallits.  Detsamma gäller om den sökande begär återbetalning av  ytterligare ingående skatt för en period för vilken beslut  meddelats.
En begäran om omprövning ska vara skriftlig. Den ska ha kommit  in till Skatteverket senast två år efter utgången av det  kalenderår som den tidigare ansökan gäller.
74 §
En begäran om omprövning av Skatteverkets beslut om  återbetalning enligt 59-67 c §§ ska ha kommit in till  Skatteverket inom två månader från den dag då den som beslutet  gäller fick del av det. I övrigt gäller bestämmelserna i 
66 kap. skatteförfarandelagen (2011:1244) vid omprövning av  ett sådant beslut.
Lag (2024:556)
.
75 §
En fråga som avser återbetalning av ingående skatt får  inte omprövas enligt 73 § om den har avgjorts av en allmän  förvaltningsdomstol.
Indrivning och verkställighet
76 §
Skatteverket ska utan dröjsmål överlämna obetalda belopp  enligt ett beslut enligt 26, 27 eller 47 § för indrivning  enligt lagen (1993:891) om indrivning av statliga fordringar  m.m.
Skatteverket får besluta att inte överlämna en fordran för  indrivning om fordran avser ett ringa belopp.
Vid indrivning får verkställighet enligt utsökningsbalken ske.
15 kap. Justering av avdrag för ingående skatt som är  hänförlig till investeringsvaror
Innehåll
1 §
I detta kapitel finns bestämmelser om justering av avdrag  för ingående skatt som avser investeringsvaror. Bestämmelserna  avser
- vad som avses med ingående skatt (2 §),
- särskilt om hyresrätter och bostadsrätter (3 §),
- vad som är en investeringsvara (4-6 §§),
- i vilka fall avdrag ska justeras (7-9 §§),
- justeringsperiod (10 och 11 §§),
- hur avdrag ska justeras (12-19 §§),
- övertagande av rättighet och skyldighet att justera avdrag 
(20-27 §§),
- utfärdande av justeringshandling (28-30 §§), och
- justeringshandling vid övertagande av rättighet och  skyldighet att justera avdrag (31 §).
Ytterligare bestämmelser om justering av avdrag för ingående  skatt finns i 12 kap. om frivillig beskattning för vissa  fastighetsupplåtelser.
Vad som avses med ingående skatt
2 §
Med ingående skatt avses detsamma som i 13 kap. 4 och 
5 §§. När någon enligt 20-27 §§ övertar rättighet och  skyldighet att justera avdrag för ingående skatt utgörs dock  dennes ingående skatt för den övertagna investeringsvaran av  den andres ingående skatt.
Särskilt om hyresrätter och bostadsrätter
3 §
För hyresrätter och bostadsrätter gäller det som sägs om  fastigheter i 7 § 3-5, 11 § andra stycket, 14 § andra stycket, 
21-23, 25 och 26 §§. Rättighet och skyldighet att justera  avdrag för ingående skatt vid överlåtelse och ändrad  användning samt övertagande av sådan rätt och skyldighet  gäller i dessa fall hyresgästen eller bostadrättshavaren.
Vad som är en investeringsvara
4 §
Med investeringsvaror avses
1. maskiner, inventarier och liknande anläggningstillgångar  vars värde minskar, om den ingående skatten på  anskaffningskostnaden för tillgången uppgår till minst 
50 000 kronor,
2. fastigheter som varit föremål för ny-, till- eller  ombyggnad, om den ingående skatten på kostnaden för denna  åtgärd uppgår till minst 100 000 kronor,
3. fastigheter och lägenheter som innehas med hyresrätt eller  bostadsrätt, som tillförts varor och tjänster genom uttag  enligt 5 kap. 32 §, om avdrag för ingående skatt har gjorts  enligt 13 kap. 8 § 4 eller 5 med minst 100 000 kronor, och
4. bostadsrätt eller hyresrätt till en lägenhet, om  bostadsrättshavaren eller hyresgästen utfört eller låtit  utföra ny-, till- eller ombyggnad av lägenheten och om den  ingående skatten på kostnaden för denna åtgärd uppgår till  minst 100 000 kronor.
5 §
Maskin, utrustning och särskild inredning ska vid  tillämpning av bestämmelserna i detta kapitel anses som sådan  tillgång som avses i 4 § 1, om den
1. tillförts sådan byggnad eller del av byggnad som är  inrättad för annat än bostadsändamål, och
2. anskaffats för att direkt användas i en särskild verksamhet  som bedrivs på fastigheten.
6 §
Har under ett beskattningsår avseende en viss fastighet  både en åtgärd som avses i 4 § 2 företagits och ett avdrag  enligt 4 § 3 gjorts eller mer än en åtgärd företagits eller  mer än ett avdrag gjorts, ska åtgärderna och avdragen läggas  samman vid tillämpning av beloppsgränsen. Avdrag och åtgärder  som avses i 4 § 3 och 4 ska på motsvarande sätt läggas samman  med andra avdrag och åtgärder som avser samma hyresrätt eller  bostadsrätt.
I vilka fall avdrag ska justeras
7 §
Om inte annat följer av 9 § eller 20-27 §§, ska avdrag för  ingående skatt justeras i följande fall:
1. om användningen av en investeringsvara, för vilken ingående  skatt för förvärvet eller importen varit helt eller delvis  avdragsgill, ändras på så sätt att den avdragsgilla delen  minskar,
2. om användningen av en investeringsvara, för vilken ingående  skatt för förvärvet eller importen inte varit avdragsgill  eller bara delvis varit avdragsgill, ändras på så sätt att den  avdragsgilla delen ökar,
3. om en annan investeringsvara än en fastighet avyttras och  leveransen är skattepliktig, under förutsättning att den  ingående skatten för förvärvet eller importen av varan bara  delvis varit avdragsgill,
4. om en fastighet överlåts under förutsättning att avdrag  gjorts för ingående skatt på kostnader för ny-, till- eller  ombyggnad som avses i 4 § 2 eller 4,
5. om en fastighet som avses i 4 § 3 överlåts, eller
6. om en fastighetsägare, bostadsrättshavare eller hyresgäst  försätts i konkurs, under förutsättning att ingående skatt som  hänför sig till kostnader för investeringsvaror som avses i 
4 § 2, 3 eller 4 varit avdragsgill för denne.
8 §
Statens fordran på grund av justering av avdrag för  ingående skatt enligt 7 § 6 får göras gällande i en konkurs,  om fordran uppkommer på grund av att gäldenären försätts i  konkurs.
9 §
Avdrag för ingående skatt ska inte justeras
1. om en förändring i användandet av en investeringsvara leder  till uttagsbeskattning med stöd av 5 kap., eller
2. om förändringen av den avdragsgilla delen i förhållande  till den avdragsgilla delen som gällde vid anskaffandet är  mindre än fem procentenheter.
Justeringsperiod
10 §
Avdrag för ingående skatt ska justeras bara när de fall  som avses i 7 § inträffar inom en viss tid 
(justeringsperioden). Justeringsperioden är
1. tio år för investeringsvaror som avses i 4 § 2 eller 4,
2. tio år för investeringsvaror som avses i 4 § 3 räknat från  det att avdrag gjorts enligt 13 kap. 8 § 4 eller 5, och
3. fem år från tidpunkten för förvärvet eller importen för  andra investeringsvaror.
11 §
Det beskattningsår då avdraget gjorts eller förvärvet,  importen, ny-, till- eller ombyggnaden skett ska räknas in i  justeringsperioden.
Ny-, till- eller ombyggnad i de fall som avses i 10 § 1 ska  anses ha skett det beskattningsår då fastigheten kunnat tas i  bruk efter åtgärderna eller, vid bygg- eller  anläggningsentreprenader, det beskattningsår då slutbesiktning  eller någon annan jämförlig åtgärd vidtagits. Om fastigheten  överlåts eller dess användning ändras dessförinnan och avdrag  för ingående skatt har gjorts, anses dock ny-, till- eller  ombyggnaden ha skett det år då avdrag har gjorts.
Hur avdrag ska justeras
Ändrad användning och överlåtelse
12 §
Vid ändrad användning av en investeringsvara ska avdrag  för ingående skatt justeras för varje beskattningsår under  återstoden av justeringsperioden.
Vid övergång till det undantag från skatteplikt som avses i 
18 kap. ska dock avdrag för ingående skatt justeras vid ett  enda tillfälle och avse återstoden av justeringsperioden, om  inte den beskattningsbara personen motsätter sig det. Även om  den beskattningsbara personen motsätter sig det ska avdrag för  ingående skatt justeras vid ett enda tillfälle, om det finns  särskilda skäl för det.
13 §
Vid överlåtelse av investeringsvaror och i de fall som  avses i 7 § 6 ska avdrag som gjorts för ingående skatt  justeras vid ett enda tillfälle och justeringen ska avse  återstoden av justeringsperioden.
14 §
I återstoden av justeringsperioden ska det beskattningsår  då användningen ändras eller överlåtelse sker räknas in.
Om en ändrad användning eller en överlåtelse bara avser en del  av en fastighet, ska endast avdrag för den ingående skatt som  hänför sig till denna del justeras.
Ursprungsbeloppet
15 §
Den ingående skatt som ska justeras (ursprungsbeloppet)  är
1. i de fall som avses i 4 § 2 eller 4 den ingående skatt som  hänför sig till ny-, till- eller ombyggnaden,
2. i de fall som avses i 4 § 3 den ingående skatt som dragits  av,
3. för övriga investeringsvaror den ingående skatten vid  förvärvet eller importen av varan.
Justeringsbeloppet
16 §
Det belopp som avdrag för ingående skatt årligen ska  justeras med (justeringsbeloppet) ska beräknas utifrån  justeringsperioden som en tiondel respektive en femtedel av  den del av ursprungsbeloppet som motsvarar skillnaden i  procentenheter mellan den avdragsgilla andelen ingående skatt  vid justeringsperiodens början och den avdragsgilla andelen  efter förändringen.
17 §
Om en förvärvare övertagit rättighet och skyldighet att  justera avdrag för ingående skatt enligt 21 §, ska  justeringsbeloppet för förvärvaren beräknas som en tiondel av  den del av ursprungsbeloppet som motsvarar skillnaden i  procentenheter mellan överlåtarens avdragsgilla andel ingående  skatt vid överlåtelsen och förvärvarens avdragsgilla andel  ingående skatt efter förändringen.
18 §
Justeringsbeloppet får i de fall som avses i 7 § 3 uppgå  till högst 25 procent av priset med anledning av avyttringen  av varan exklusive skatt enligt denna lag.
19 §
Om avdrag för ingående skatt ska justeras till följd av  ändrad användning, ska andelen avdragsgill ingående skatt  under justeringsåret bestämmas med ledning av förhållandena  vid utgången av året. Om det finns särskilda skäl får andelen  avdragsgill ingående skatt i stället bestämmas efter vad som  är skäligt.
Övertagande av rättighet och skyldighet att justera avdrag
Överlåtelse av investeringsvaror vid överlåtelse av  verksamhet, fusion och liknande förfaranden
20 §
Vid överlåtelse av investeringsvaror, utom sådana som  omfattas av frivillig beskattning, i samband med att en  verksamhet överlåts eller vid fusion eller liknande  förfarande, ska förvärvaren överta överlåtarens rättighet och  skyldighet att justera avdrag för ingående skatt. Detta gäller  dock bara om förvärvaren har avdragsrätt.
Överlåtelse av fastighet i vissa fall
21 §
Vid överlåtelse av fastighet i annat fall än som avses i 
20 § ska förvärvaren överta överlåtarens rättighet och  skyldighet att justera avdrag för ingående skatt, om  förvärvaren har avdragsrätt. Detta gäller dock inte om  överlåtaren och förvärvaren har träffat avtal om att  överlåtaren ska justera avdragen.
22 §
Om en förvärvare som avses i 21 § övertar rättighet och  skyldighet att justera avdrag, ska överlåtaren inte till följd  av överlåtelsen justera avdrag för ingående skatt. Överlåtaren  ska dock justera avdrag på grund av ändringar som inträffat  under dennes innehavstid.
23 §
En överlåtare som avses i 21 § ska fullgöra skyldighet  att justera avdrag som uppstått på grund av att förvärvaren  ändrat användningen av fastigheten eller överlåtit den, om  överlåtaren
1. dragit av ingående skatt och inte tagit upp den i en  justeringshandling som avses i 28 §, eller
2. inte lämnat uppgift om justeringshandling som avses i 29 §.
Inträde och utträde ur mervärdesskattegrupp
24 §
När en beskattningsbar person inträder i en  mervärdesskattegrupp, övertar gruppen dennes rättighet och  skyldighet att justera avdrag för ingående skatt.
När en beskattningsbar person utträder ur en  mervärdesskattegrupp övertar den beskattningsbara personen  gruppens rättighet och skyldighet att justera avdrag för  ingående skatt hänförlig till den beskattningsbara personens  investeringsvaror.
Fastighetsägare som försätts i konkurs
25 §
Om en fastighetsägare försätts i konkurs får konkursboet  överta konkursgäldenärens rättighet och skyldighet att justera  avdrag för ingående skatt under förutsättning att
1. konkursboet är en beskattningsbar person enligt 4 kap. 18 §  för den ekonomiska verksamheten i fastigheten, och
2. verksamheten består helt eller delvis av beskattade  transaktioner.
Övertagandet ska ske innan konkursboet överlåter fastigheten,  men gäller från det att konkursboet blivit en beskattningsbar  person för den ekonomiska verksamheten i fastigheten.
26 §
Konkursgäldenären ska dock alltid justera avdrag för  ingående skatt på grund av ändringar som inträffat under tiden  fram till dess denne försatts i konkurs.
Om en fastighet överlåts av konkursboet ska bestämmelserna i 
21-23 §§ gälla för konkursboet och förvärvaren.
Hyresgäst eller bostadsrättshavare som lämnar en hyresrätt  eller bostadsrätt
27 §
Om en hyresgäst eller bostadsrättshavare lämnar en  hyresrätt eller bostadsrätt, utan att överlåta den till någon  annan, ska fastighetsägaren överta rättighet och skyldighet  att justera avdrag för ingående skatt på kostnaden för ny-,  till- eller ombyggnad som tillförts av hyresgästen eller  bostadsrättshavaren.
Utfärdande av justeringshandling
28 §
När rättighet och skyldighet att justera avdrag för  ingående skatt övertas enligt 20-27 §§, ska den som  rättigheten och skyldigheten övertas från utfärda en handling  som innehåller de uppgifter som framgår av 30 § 
(justeringshandling).
Om utfärdaren av en justeringshandling efter utfärdandet fått  förändrad ingående skatt eller förändrad avdragsgill andel  avseende denna skatt, ska denne utfärda en kompletterande  handling om ändringen.
29 §
Om utfärdaren har en justeringshandling som utfärdats av  en tidigare ägare till en investeringsvara och som innehåller  uppgifter av betydelse för rättigheten och skyldigheten att  justera avdrag för den som övertar denna rättighet och  skyldighet, ska ett exemplar av handlingen överlämnas till  denne.
30 §
En justeringshandling ska innehålla följande uppgifter:
1. den ingående skatt som hänför sig till utfärdarens förvärv  eller import av investeringsvaran eller ny-, till- eller  ombyggnad av fastighet, hyresrätt eller bostadsrätt,
2. den del av den ingående skatten i 1 som utfärdaren efter  eventuell justering gjort avdrag för,
3. vid vilka tidpunkter förvärven, importerna och avdragen i 1  och 2 har skett,
4. om det finns en justeringshandling som avses i 29 §,
5. utfärdarens namn och adress eller någon annan uppgift genom  vilken denne kan identifieras,
6. namn och adress till den som ska överta rättigheten och  skyldigheten att justera avdrag för ingående skatt, eller  någon annan uppgift genom vilken denne kan identifieras,
7. transaktionens art,
8. utfärdarens registreringsnummer för mervärdesskatt eller,  om denne inte är registrerad, person- eller  organisationsnummer eller en likvärdig uppgift,
9. om justeringshandlingen avser en fastighet, uppgift om hur  den ingående skatten fördelar sig mellan olika delar av  fastigheten, och
10. övrigt som kan ha betydelse för bedömningen av  beskattningen och avdrag för ingående skatt för den som ska  överta rättigheten och skyldigheten att justera avdrag för  ingående skatt.
Justeringshandling vid övertagande av rättighet och skyldighet  att justera avdrag
31 §
Den som enligt 20-27 §§ övertar rättighet och skyldighet  när det gäller justering av avdrag för ingående skatt, ska i  sina räkenskaper ha en sådan justeringshandling som avses i 
28 § som grund för justeringen.
16 kap. Vem som är betalningsskyldig
Innehåll
1 §
I detta kapitel finns bestämmelser om
- tillämpningsområde för bestämmelserna i kapitlet (3 §)
- vem som ska anses som en beskattningsbar person som inte är  etablerad inom landet (4 §),
- leverans av varor och tillhandahållande av tjänster (5-16 §§ 
),
- unionsinternt förvärv av varor (17 §),
- import av varor (18-22 §§), och
- felaktigt debiterad mervärdesskatt (23 §).
Bestämmelser om betalningsskyldighet i andra kapitel
2 §
Bestämmelser om vem som är betalningsskyldig för  mervärdesskatt finns även i
- 11 kap. om undantag avseende varor i vissa lager,
- 12 kap. om frivillig beskattning för vissa  fastighetsupplåtelser,
- 22 kap. om särskilda ordningar för distansförsäljning av  varor och vissa tillhandahållanden av tjänster, och
- 23 kap. om särskild ordning för deklaration och betalning av  mervärdesskatt vid import.
Tillämpningsområde för bestämmelserna i kapitlet
3 §
Bestämmelserna i detta kapitel om vem som är skyldig att  betala mervärdesskatt till staten är tillämpliga på  beskattningsbara transaktioner som är skattepliktiga och görs  inom landet.
Vem som ska anses som en beskattningsbar person som inte är  etablerad inom landet
4 §
Vid tillämpningen av bestämmelserna i detta kapitel ska en  beskattningsbar person som har ett fast etableringsställe i  Sverige anses vara en beskattningsbar person som inte är  etablerad inom landet, om
1. personen utför en leverans av varor eller ett  tillhandahållande av tjänster inom landet, och
2. leveransen eller tillhandahållandet sker utan medverkan av  det svenska etableringsstället.
Leverans av varor och tillhandahållande av tjänster
Huvudregel
5 §
En beskattningsbar person som levererar varor eller  tillhandahåller tjänster är skyldig att betala mervärdesskatt  för leveransen eller tillhandahållandet, om inte annat följer  av 6-16 §§.
Omvänd betalningsskyldighet - beskattningsbar person som inte  är etablerad inom landet
6 §
Vid leverans av varor eller tillhandahållande av tjänster  med anknytning till fastighet i Sverige är den som förvärvar  varan eller tjänsten skyldig att betala mervärdesskatt för  leveransen eller tillhandahållandet, om
1. förvärvaren är registrerad för mervärdesskatt här i landet,  och
2. den som levererar varan eller tillhandahåller tjänsten är  en beskattningsbar person som inte är etablerad inom landet.
Första stycket gäller dock inte fastighetstjänster som avses i 
13 § eller i 12 kap.
7 §
En beskattningsbar person som inte är etablerad inom  landet har dock på begäran rätt att bli betalningsskyldig för  mervärdesskatt för leverans av varor eller tillhandahållande  av tjänster som förvärvaren annars skulle ha varit  betalningsskyldig för enligt 6 §. Denna betalningsskyldighet  ska då gälla för alla sådana leveranser eller  tillhandahållanden.
8 §
Vid leverans av el, gas, värme eller kyla i enlighet med  förutsättningarna i 6 kap. 21-28 §§ är den som förvärvar varan  skyldig att betala mervärdesskatt för leveransen, om
1. förvärvaren är registrerad för mervärdesskatt här i landet,  och
2. den som levererar varan är en beskattningsbar person som  inte är etablerad inom landet.
9 §
Om en beskattningsbar person som inte är etablerad inom  landet tillhandahåller sådana tjänster som avses i 6 kap. 
33 §, är den som förvärvar tjänsten skyldig att betala  mervärdesskatt för tillhandahållandet, om denne är
1. en beskattningsbar person,
2. en juridisk person som inte är en beskattningsbar person  men är registrerad för mervärdesskatt här, eller
3. en juridisk person som skulle ha varit en beskattningsbar  person om inte 4 kap. 6 § om ideella föreningar och  registrerade trossamfund varit tillämplig.
Omvänd betalningsskyldighet - trepartshandel
10 §
Vid sådan efterföljande leverans av varor inom landet som  avses i 10 kap. 51 §, är mottagaren av leveransen skyldig att  betala mervärdesskatt för leveransen, om
1. mottagaren är en annan beskattningsbar person eller  juridisk person som inte är en beskattningsbar person,
2. mottagaren är registrerad för mervärdesskatt här, och
3. den beskattningsbara person som gör den efterföljande  leveransen har utfärdat en faktura i enlighet med artiklarna 
219a-237 i mervärdesskattedirektivet.
Omvänd betalningsskyldighet - guld
11 §
Vid leverans av investeringsguld är den som förvärvar  varan skyldig att betala mervärdesskatt till staten för  leveransen, om
1. leverantören har valt frivillig beskattning av leveransen  enligt 21 kap. 7 eller 8 §, och
2. både leverantören och förvärvaren är beskattningsbara  personer som är eller ska vara registrerade för mervärdesskatt  här i landet.
12 §
Vid leverans av guld i råvaruform eller i form av  halvfärdiga produkter med en finhalt av minst 325 tusendelar  är den som förvärvar varan skyldig att betala mervärdesskatt  för leveransen, om både leverantören och förvärvaren är  beskattningsbara personer som är eller ska vara registrerade  för mervärdesskatt här i landet.
Omvänd betalningsskyldighet - byggsektorn
13 §
Om en beskattningsbar person tillhandahåller tjänster som  avses i andra stycket är den som förvärvar tjänsten skyldig  att betala mervärdesskatt för tillhandahållandet, om 9 § inte  gäller och förvärvaren är
1. en beskattningsbar person som i sin ekonomiska verksamhet  inte bara tillfälligt tillhandahåller sådana tjänster, eller
2. en annan beskattningsbar person som tillhandahåller en  beskattningsbar person som avses i 1 sådana tjänster.
Första stycket gäller
1. sådana tjänster avseende fastighet som kan hänföras till
- mark- och grundarbeten,
- bygg- och anläggningsarbeten,
- bygginstallationer,
- slutbehandling av byggnader, eller
- uthyrning av bygg- och anläggningsmaskiner med förare,
2. byggstädning, och
3. tillhandahållande av personal för sådana aktiviteter som  avses i 1 och 2.
Omvänd betalningsskyldighet - avfall och skrot
14 §
Vid leverans av sådana varor som avses i andra stycket är  den som förvärvar varan skyldig att betala mervärdesskatt för  leveransen, om både leverantören och förvärvaren är  beskattningsbara personer som är eller ska vara registrerade  för mervärdesskatt här i landet.
Första stycket gäller
1. avfall och skrot av järn, stål, koppar, nickel, aluminium,  bly, zink, tenn och andra oädla metaller,
2. omsmältningsgöt av järn och stål, och
3. avfall och skrot av galvaniska element, batterier och  elektriska ackumulatorer.
Omvänd betalningsskyldighet - utsläppsrätter och andra enheter
15 §
Vid tillhandahållande av sådana tjänster som avses i  andra stycket är den som förvärvar tjänsten skyldig att betala  mervärdesskatt för tillhandahållandet, om både  tillhandahållaren och förvärvaren är beskattningsbara personer  som är eller ska vara registrerade för mervärdesskatt här i  landet och 9 § inte gäller.
Första stycket gäller överlåtelse av
1. sådana utsläppsrätter för växthusgaser enligt definitionen  i artikel 3 i direktivet om handel med utsläppsrätter som kan  överlåtas enligt artikel 12 i det direktivet, och
2. andra enheter som verksamhetsutövare kan använda för att  följa direktivet om handel med utsläppsrätter.
Omvänd betalningsskyldighet - mobiltelefoner, integrerade  kretsanordningar, spelkonsoler, pekdatorer och bärbara datorer
16 §
Vid leverans av sådana varor som avses i andra stycket är  den som förvärvar varorna skyldig att betala mervärdesskatt  för leveransen, om
1. både leverantören och förvärvaren är beskattningsbara  personer som är eller ska vara registrerade för mervärdesskatt  här i landet, och
2. beskattningsunderlaget för leveransen av dessa varor i en  faktura sammantaget överstiger 100 000 kronor och  registreringsskyldigheten för förvärvaren inte endast är en  konsekvens av förvärvet.
Första stycket gäller leveranser av
1. mobiltelefoner, det vill säga apparater som har tillverkats  eller anpassats för användning i ett auktoriserat nät och på  särskilt angivna frekvenser, oberoende av om de har någon  annan användning eller inte,
2. integrerade kretsanordningar, om dessa inte har integrerats  i slutanvändningsprodukter, och
3. spelkonsoler, pekdatorer och bärbara datorer.
Unionsinternt förvärv
17 §
Den som gör ett unionsinternt förvärv av varor är skyldig  att betala mervärdesskatt för förvärvet.
Import
18 §
Om en tullskuld uppkommer i Sverige till följd av en  import av varor, är den som är skyldig att betala tullen även  skyldig att betala mervärdesskatt för importen, om inte annat  följer av 20 §.
19 §
Om en import av varor avser en unionsvara eller om varan  ska deklareras för övergång till fri omsättning i Sverige men  inte är belagd med tull, är den som skulle ha varit skyldig  att betala tullen om varan hade varit tullbelagd skyldig att  betala mervärdesskatt för importen, om inte annat följer av 
20 §.
20 §
Om den som är eller skulle ha varit skyldig att betala  tullen enligt 18 eller 19 § är ett ombud och Skatteverket är  beskattningsmyndighet, är den för vars räkning ombudet handlar  skyldig att betala mervärdesskatt för importen.
21 §
Om det vid en import av varor i Sverige uppkommer en  tullskuld i ett annat EU-land, eller skulle ha uppkommit om  varan hade varit belagd med tull, till följd av att en  tulldeklaration ges in i det landet med stöd av ett sådant  tillstånd för centraliserad klarering som avses i artikel 179  i unionstullkodexen, är den som är eller skulle ha varit  skyldig att betala tullen i det andra EU-landet skyldig att  betala mervärdesskatt för importen, om inte annat följer av 
22 §.
22 §
Om den som är eller skulle ha varit skyldig att betala  tullen enligt 21 § är ett ombud och Skatteverket är  beskattningsmyndighet, är den för vars räkning ombudet handlar  skyldig att betala mervärdesskatt för importen.
Felaktigt debiterad mervärdesskatt
23 §
Den som felaktigt debiterar mervärdesskatt på en faktura  eller liknande handling är betalningsskyldig till staten för  beloppet.
17 kap. Fakturering
Innehåll
1 §
I detta kapitel finns bestämmelser om fakturering och  bevarande av fakturor. Bestämmelserna avser
- hur bestämmelserna ska tillämpas på en mervärdesskattegrupp 
(3 §),
- tillämpningsområde för bestämmelserna om fakturering (4-9 §§ 
),
- faktureringsskyldighet (10-14 §§),
- självfakturering (15 §),
- särskilda tidpunkter för utfärdande av faktura (16-18 §§),
- samlingsfaktura (19 §),
- elektronisk faktura (20 och 21 §§),
- handling eller meddelande som likställs med faktura (22 och 
23 §§),
- fakturans innehåll (24 och 25 §§),
- förenklad faktura (26-28 §§),
- valuta (29 §),
- säkerställande av ursprungets äkthet och innehållets  integritet (30 §),
- bevarande av faktura (31 och 32 §§),
- åtkomst till faktura som bevaras på elektronisk väg (33 och 
34 §§), och
- dokumentationsskyldighet för beskattningsbara personer som  använder ett elektroniskt gränssnitt (35-37 §§).
Bestämmelser om fakturering i andra kapitel
2 §
Bestämmelser om fakturering finns även i
- 18 kap. om särskild ordning för beskattningsbara personer  med liten årsomsättning,
- 19 kap. om särskild ordning för resebyråer, och
- 20 kap. om särskild ordning för begagnade varor, konstverk,  samlarföremål och antikviteter.
Hur bestämmelserna ska tillämpas på en mervärdesskattegrupp
3 §
När detta kapitel tillämpas på en mervärdesskattegrupp,  avses med beskattningsbar person den person i gruppen som  levererar varor eller tillhandahåller tjänster utanför  gruppen. Med leverantörens, tillhandahållarens eller  förvärvarens registreringsnummer för mervärdesskatt avses det  registreringsnummer för mervärdesskatt som tilldelats en sådan  grupphuvudman som avses i 4 kap. 11 §.
Tillämpningsområde för bestämmelserna om fakturering
Leverans av varor och tillhandahållande av tjänster inom  landet
4 §
Bestämmelserna om fakturering i 10-29 §§ ska tillämpas på  leveranser av varor och tillhandahållanden av tjänster inom  landet enligt 6 kap. och 19 kap. 4 § om inte annat följer av 
5 §.
5 §
Bestämmelserna i 10-29 §§ ska inte tillämpas på leveranser  av varor eller tillhandahållanden av tjänster inom landet, om
1. leveransen eller tillhandahållandet görs från ett annat EU-
land av en beskattningsbar person som inte är etablerad i  Sverige eller vars fasta etableringsställe här i landet inte  medverkar i leveransen eller tillhandahållandet, och
2. förvärvaren är skyldig att betala mervärdesskatten för  leveransen eller tillhandahållandet.
Om förvärvaren utfärdar fakturan för en leverans eller ett  tillhandahållande som avses i första stycket, ska dock 10-29 §§ tillämpas.
6 §
Bestämmelserna i 10-29 §§ ska inte heller tillämpas av en  beskattningsbar person som redovisar mervärdesskatt enligt  bestämmelser som i ett annat EU-land motsvarar de särskilda  ordningarna i artiklarna 358a-369x i  mervärdesskattedirektivet.
Leverans av varor och tillhandahållande av tjänster i ett  annat EU-land
7 §
Bestämmelserna i 10-29 §§ ska tillämpas på leveranser av  varor och tillhandahållanden av tjänster som enligt  artiklarna 31-61 i mervärdesskattedirektivet har gjorts i ett  annat EU-land, om
1. leverantören eller tillhandahållaren
a) har sätet för sin ekonomiska verksamhet i Sverige och  leveransen av varan eller tillhandahållandet av tjänsten inte  görs från ett fast etableringsställe i ett annat land,
b) har ett fast etableringsställe i Sverige från vilket  leveransen av varan eller tillhandahållandet av tjänsten görs,  eller
c) varken i Sverige eller utomlands har ett säte eller fast  etableringsställe men är bosatt eller stadigvarande vistas här  i landet,
2. leverantören eller tillhandahållaren inte är etablerad i  det EU-land där leveransen eller tillhandahållandet har gjorts  eller vars fasta etableringsställe i detta land inte medverkar  i leveransen eller tillhandahållandet, och
3. förvärvaren är skyldig att betala mervärdesskatten för  leveransen eller tillhandahållandet.
Om förvärvaren utfärdar fakturan för en leverans eller ett  tillhandahållande som avses i första stycket, ska dock 10-29 §§ inte tillämpas.
8 §
Bestämmelserna i 10-29 §§ ska också tillämpas på  leveranser av varor och tillhandahållanden av tjänster som  görs i ett annat EU-land av en beskattningsbar person som  omfattas av ett identifieringsbeslut enligt 22 kap. 9 §.
Leverans av varor och tillhandahållande av tjänster utanför EU
9 §
Bestämmelserna i 10-29 §§ ska tillämpas på leveranser av  varor och tillhandahållanden av tjänster som har gjorts  utanför EU, om leverantören eller tillhandahållaren
1. har sätet för sin ekonomiska verksamhet i Sverige och  leveransen av varan eller tillhandahållandet av tjänsten inte  görs från ett fast etableringsställe i ett annat land,
2. har ett fast etableringsställe i Sverige från vilket  leveransen av varan eller tillhandahållandet av tjänsten görs,  eller
3. varken i Sverige eller utomlands har ett säte eller fast  etableringsställe men är bosatt eller stadigvarande vistas här  i landet.
Faktureringsskyldighet
Huvudregler
10 §
Varje beskattningsbar person ska se till att faktura  utfärdas av den beskattningsbara personen själv eller i den  beskattningsbara personens namn och för dennes räkning av  förvärvaren eller en tredje person, för leverans av varor  eller tillhandahållande av tjänster till en annan  beskattningsbar person eller till en juridisk person som inte  är en beskattningsbar person.
11 §
En beskattningsbar person ska även se till att faktura  utfärdas vid
1. leverans av nya transportmedel enligt 10 kap. 45 § till en  privatperson,
2. leverans av varor enligt 6 kap. 7 § första stycket till en  förvärvare i Sverige, och
3. tillhandahållande av bygg- eller anläggningstjänster till  en privatperson och leverans av varor i samband med sådant  tillhandahållande.
Undantag från huvudreglerna
12 §
Faktura behöver inte utfärdas för personbefordran som är  tillhandahållen utomlands enligt 6 kap. Faktura behöver inte  heller utfärdas för leveranser eller tillhandahållanden som  avses i någon av följande bestämmelser i 10 kap.:
- 6, 9 eller 11 § om undantag inom sjukvård och tandvård,
- 12 § om modersmjölk, blod eller organ från människor,
- 13 § om läkemedel,
- 14 § om undantag inom social omsorg,
- 15, 16, 17 eller 18 § om undantag inom utbildningsområdet,
- 19 § om undantag inom fristående grupper,
- 26 § första stycket 1 om undantag för införande eller  ackvisition av annonser i periodiska medlemsblad,  personaltidningar och organisationstidskrifter,
- 27 § om undantag avseende verksamhet för produktion och  utsändning av radio- och televisionsprogram,
- 28 eller 29 § om undantag inom idrottsområdet,
- 30 § om undantag inom kulturområdet,
- 32 § om undantag inom försäkringsområdet,
- 33 § om undantag inom området för finansiella tjänster,
- 34 § 2 om lotterier, eller
- 35 § om undantag på fastighetsområdet.
13 §
Faktura behöver inte heller utfärdas för unionsintern  distansförsäljning av varor, om den beskattningsbara personen  omfattas av ett identifieringsbeslut för unionsordningen  enligt 22 kap. 12, 13 eller 14 §.
Faktureringsskyldighet vid betalningar i förskott eller a  conto
14 §
Varje beskattningsbar person ska se till att en faktura  utfärdas av den beskattningsbara personen själv eller i den  beskattningsbara personens namn och för dennes räkning av  förvärvaren eller en tredje person, för betalningar i förskott  eller a conto som gjorts till den beskattningsbara personen  för en sådan leverans eller ett sådant tillhandahållande som  avses i 10 eller 11 §.
Faktura behöver dock inte utfärdas för betalningar i förskott  eller a conto för leveranser eller tillhandahållanden som  avses i 12 § eller 10 kap. 42 §.
Självfakturering
15 §
Faktura får utfärdas av förvärvaren om det finns
1. ett i förväg träffat avtal om detta mellan leverantören  eller tillhandahållaren och förvärvaren, och
2. ett förfarande för leverantörens eller tillhandahållarens  godkännande av varje faktura.
Särskilda tidpunkter för utfärdande av faktura
16 §
Faktura för bygg- eller anläggningstjänster eller varor  som levereras i samband med sådana tjänster ska utfärdas  senast vid utgången av den andra kalendermånaden efter den  månad då tjänsterna tillhandahållits eller varorna levererats.
17 §
Faktura för sådan leverans av varor till annat EU-land  som undantas från skatteplikt enligt 10 kap. 42 § ska utfärdas  senast den femtonde dagen i den månad som följer på den månad  då den beskattningsgrundande händelsen för leveransen  inträffar.
18 §
Faktura för sådant tillhandahållande av tjänster som ska  tas upp i en periodisk sammanställning enligt 35 kap. 2 §  första stycket 2 skatteförfarandelagen (2011:1244) ska  utfärdas senast den femtonde dagen i den månad som följer på  den månad då den beskattningsgrundande händelsen för  tillhandahållandet inträffar.
Samlingsfaktura
19 §
Samlingsfaktura får utfärdas för flera separata  leveranser av varor eller tillhandahållanden av tjänster.
Vid utfärdande av samlingsfaktura ska tidsfristerna i 16-18 §§  beaktas.
Elektronisk faktura
20 §
Elektronisk faktura får utfärdas bara om mottagaren  godkänner det.
I 5 § lagen (2018:1277) om elektroniska fakturor till följd av  offentlig upphandling finns bestämmelser om skyldighet att ta  emot elektroniska fakturor som har utfärdats till följd av  offentlig upphandling.
21 §
Om flera elektroniska fakturor översänds samlat till  samma mottagare eller ställs till dennes förfogande, behöver  gemensamma uppgifter bara anges en gång om alla uppgifter är  åtkomliga för varje faktura.
Handling eller meddelande som likställs med faktura
22 §
Varje handling eller meddelande med ändring av den  ursprungliga fakturan och med en särskild och otvetydig  hänvisning till den ursprungliga fakturan likställs med en  faktura.
23 §
En sådan handling eller ett sådant meddelande ska  utfärdas vid
1. sådan nedsättning av priset som avses i 8 kap. 14 § första  stycket 1 eller 3 om förutsättningarna i 8 kap. 14 § andra  stycket inte är uppfyllda,
2. sådan nedsättning av priset som avses i 8 kap. 14 § första  stycket 2 om nedsättningen inte framgår av tidigare upprättad  faktura, och
3. kundkreditering av annat slag än som avses i 1 och 2.
Fakturans innehåll
24 §
Fakturor som utfärdas i enlighet med 10, 11 eller 14 §  ska, om inte annat följer av 25 eller 26 §, innehålla följande  uppgifter:
1. datum för utfärdandet,
2. ett löpnummer baserat på en eller flera serier, som unikt  identifierar fakturan,
3. leverantörens eller tillhandahållarens registreringsnummer  för mervärdesskatt under vilket varorna har levererats eller  tjänsterna har tillhandahållits,
4. förvärvarens registreringsnummer för mervärdesskatt under  vilket varorna eller tjänsterna har förvärvats, om förvärvaren  är betalningsskyldig för mervärdesskatt för leveransen av  varorna eller tillhandahållandet av tjänsterna eller det är  fråga om en unionsintern varuförsäljning enligt 10 kap. 42 §,
5. leverantörens eller tillhandahållarens fullständiga namn  och adress,
6. förvärvarens fullständiga namn och adress,
7. de levererade varornas mängd och art eller de  tillhandahållna tjänsternas omfattning och art,
8. datum då leveransen av varorna eller tillhandahållandet av  tjänsterna utförts eller slutförts eller det datum då sådan  förskotts- eller a conto-betalning som avses i 14 § gjorts, om  ett sådant datum kan fastställas och det skiljer sig från  datumet för fakturans utfärdande,
9. beskattningsunderlaget för varje skattesats eller undantag,  enhetspriset exklusive skatt enligt denna lag, samt eventuell  prisnedsättning eller rabatt om dessa inte är inkluderade i  enhetspriset,
10. tillämpad mervärdesskattesats,
11. det mervärdesskattebelopp som ska betalas, om inte en  särskild ordning tillämpas som utesluter en sådan uppgift,
12. när faktura utfärdas av förvärvaren enligt 15 §, uppgiften  självfakturering,
13. vid undantag från skatteplikt, en hänvisning till
a) den tillämpliga bestämmelsen i denna lag,
b) den tillämpliga bestämmelsen i mervärdesskattedirektivet,  eller
c) en annan uppgift om att leveransen av varor eller  tillhandahållandet av tjänster undantas från skatteplikt,
14. när förvärvaren är skyldig att betala mervärdesskatten,  uppgiften omvänd betalningsskyldighet,
15. vid leverans av ett nytt transportmedel till ett annat EU-
land, de uppgifter i 2 kap. 16 § som avgör att varan ska  hänföras till ett sådant transportmedel,
16. vid tillämpning av den särskilda ordningen för resebyråer  i 19 kap., uppgiften vinstmarginalbeskattning för resebyråer,  och
17. vid tillämpning av den särskilda ordningen för begagnade  varor, konstverk, samlarföremål och antikviteter i 20 kap.,  den eller de av följande uppgifter som är relevanta:
a) vinstmarginalbeskattning för begagnade varor,
b) vinstmarginalbeskattning för konstverk, eller
c) vinstmarginalbeskattning för samlarföremål och  antikviteter.
25 §
Uppgifterna som avses i 24 § 9-11 får utelämnas i  fakturan om förvärvaren är skyldig att betala  mervärdesskatten. Fakturan ska då i stället innehålla uppgift  om beskattningsunderlaget för varorna eller tjänsterna med  hänvisning till de uppgifter som avses i 24 § 7.
Förenklad faktura
26 §
Förenklad faktura får utfärdas, om
1. fakturans totalbelopp inte överstiger 4 000 kronor  inklusive mervärdesskatt,
2. handelsbruket eller administrativ praxis inom den berörda  verksamhetssektorn eller de tekniska förutsättningarna för  utfärdandet av fakturan gör det svårt att följa alla de krav  som anges i 24 §,
3. fakturan är en sådan handling eller sådant meddelande som  likställs med en faktura enligt 22 §, eller
4. den beskattningsbara personen omfattas av undantag från  skatteplikt för beskattningsbara personer med liten  årsomsättning i 18 kap.
Lag (2024:942)
.
27 §
Förenklad faktura får dock inte utfärdas för
1. leverans av varor som avses i 6 kap. 7 § första stycket  eller 10 kap. 42 §,
2. leverans av varor eller tillhandahållande av tjänster som  avses i 7 § första stycket, eller
3. leverans av varor eller tillhandahållande av tjänster där  förvärvaren är skyldig att betala mervärdesskatten och den som  levererar varan eller tillhandahåller tjänsten är
a) en beskattningsbar person som inte är etablerad inom  landet, eller
b) en sådan beskattningsbar person som enligt 16 kap. 4 § ska  anses vara en beskattningsbar person som inte är etablerad  inom landet.
28 §
En förenklad faktura ska minst innehålla följande  uppgifter:
1. datum för utfärdandet,
2. identifiering av leverantören eller tillhandahållaren,
3. identifiering av den typ av varor som har levererats eller  tjänster som har tillhandahållits,
4. det mervärdesskattebelopp som ska betalas eller uppgifter  som gör det möjligt att beräkna detta,
5. om fakturan är en sådan handling eller sådant meddelande  som likställs med en faktura enligt 22 §, en särskild och  otvetydig hänvisning till den ursprungliga fakturan samt de  uppgifter i denna som ändras, och
6. om den beskattningsbara personen tillämpar undantaget från  skatteplikt i 18 kap. 4 §, uppgift om att leveransen av varor  eller tillhandahållandet av tjänster undantas från skatteplikt  enligt den bestämmelsen.
Lag (2024:942)
.
Valuta
29 §
Oavsett i vilken valuta beloppen i en faktura anges ska  mervärdesskattebeloppet även anges i svenska kronor om  mervärdesskatten ska betalas till staten. Om den som ska se  till att faktura utfärdas har sin redovisning i euro, ska  mervärdesskattebeloppet i stället även anges i euro.
Om mervärdesskattebeloppet vid tillämpningen av första stycket  måste anges efter omräkning, ska omräkningen göras på det sätt  som följer av 8 kap. 21-23 §§.
Säkerställande av ursprungets äkthet och innehållets  integritet
30 §
Den som enligt 31 § ska se till att ett exemplar av  fakturan bevaras, ska också från tidpunkten för utfärdandet av  fakturan och under hela lagringstiden säkerställa
1. leverantörens, tillhandahållarens eller fakturautfärdarens  identitet (ursprungets äkthet),
2. att det innehåll som krävs i fakturan inte har ändrats 
(innehållets integritet) samt
3. att uppgifterna i fakturan är läsbara.
Bevarande av faktura
31 §
Den som ska se till att faktura utfärdas är även skyldig  att se till att ett exemplar av fakturan bevaras. Skyldigheten  att se till att ett exemplar av fakturan bevaras gäller även  fakturor som en beskattningsbar person tagit emot.
32 §
I bokföringslagen (1999:1078) finns ytterligare  bestämmelser om arkivering av räkenskapsinformation som ska  tillämpas av fysiska och juridiska personer som är  bokföringsskyldiga.
Den som inte är bokföringsskyldig men som omfattas av  skyldigheten att bevara fakturor enligt 31 §, ska tillämpa  bestämmelserna om former för bevarande av  räkenskapsinformation i 7 kap. 1 och 6 §§ bokföringslagen och  om platsen för bevarande av räkenskapsinformation i 7 kap. 2-4 §§ samma lag.
Åtkomst till faktura som bevaras på elektronisk väg
33 §
Med bevarande av fakturor på elektronisk väg avses att  data bevaras med användning av utrustning för elektronisk  behandling (inbegripet digital signalkomprimering) och med  användning av kabel, radio, optisk teknik eller andra  elektromagnetiska hjälpmedel.
34 §
När en behörig myndighet i ett annat EU-land under  lagringstiden begär det, ska den som ska se till att ett  exemplar av fakturan bevaras ge denna myndighet omedelbar  elektronisk åtkomst till en faktura som bevaras på elektronisk  väg, om
1. begäran görs för kontrolländamål, och
2. mervärdesskatt som är hänförlig till leverans av varor  eller tillhandahållande av tjänster i fakturan ska betalas i  detta EU-land.
För en sådan begäran som avses i första stycket gäller  motsvarande begränsningar som enligt 47 kap. 2 §  skatteförfarandelagen (2011:1244).
Dokumentationsskyldighet för beskattningsbara personer som  använder ett elektroniskt gränssnitt
35 §
Med elektroniskt gränssnitt avses en marknadsplats, en  plattform, portal eller motsvarande.
36 §
En beskattningsbar person som genom användning av ett  elektroniskt gränssnitt möjliggör leverans av varor eller  tillhandahållande av tjänster till någon som inte är en  beskattningsbar person ska genom räkenskaper eller annan  lämplig dokumentation se till att det finns underlag för dessa  leveranser och tillhandahållanden. Underlagen ska vara så  detaljerade att Skatteverket kan avgöra om den mervärdesskatt  som redovisats för dessa leveranser och tillhandahållanden är  korrekt.
37 §
Om Skatteverket begär det, ska den beskattningsbara  personen göra underlaget tillgängligt på elektronisk väg.
Underlaget ska bevaras i tio år efter utgången av det år då  den transaktion som underlaget avser utfördes.
18 kap. Särskild ordning för beskattningsbara personer med  liten årsomsättning
Innehåll
1 §
I detta kapitel finns bestämmelser om undantag från  skatteplikt för leverans av varor och tillhandahållande av  tjänster som görs av beskattningsbara personer med liten  årsomsättning. Bestämmelserna avser
- definitioner (2 och 3 §§),
- undantag från skatteplikt inom landet (4-17 §§),
- hur årsomsättningen ska beräknas (18-23 §§),
- undantag från skatteplikt i ett annat EU-land (24-40 §§ ),
- faktura (41 §), och
- förfarandet i samband med beslut om villkor för undantag  från skatteplikt, identifiering eller återkallelse (42-47 §§).
Lag (2024:942)
.
Definitioner
Årsomsättning inom landet
2 §
Med årsomsättning inom landet avses värdet av de  leveranser av varor och tillhandahållanden av tjänster,  exklusive mervärdesskatt, som en beskattningsbar person gör  inom landet under ett kalenderår.
Lag (2024:942)
.
Årsomsättning inom EU
3 §
Med årsomsättning inom EU avses värdet av de leveranser av  varor och tillhandahållanden av tjänster, exklusive  mervärdesskatt, som en beskattningsbar person gör inom EU  under ett kalenderår.
Lag (2024:942)
.
Undantag från skatteplikt inom landet
Villkor för undantag
4 §
Leveranser av varor och tillhandahållanden av tjänster  inom landet är undantagna från skatteplikt om de görs av en  beskattningsbar person vars årsomsättning inom landet
1. inte överstiger 120 000 kronor under kalenderåret, och
2. inte har överstigit 120 000 kronor under något av de två  närmast föregående kalenderåren.
Lag (2024:942)
.
5 §
Om den beskattningsbara personen är etablerad i ett annat  EU-land gäller dessutom att denne ska vara identifierad i det  landet i enlighet med bestämmelser som motsvarar artikel 284.3  i mervärdesskattedirektivet och att årsomsättningen inom EU  inte får
1. överstiga 100 000 euro under kalenderåret, eller
2. ha överstigit 100 000 euro under det närmast föregående  kalenderåret.
Lag (2024:942)
.
6 §
Undantaget från skatteplikt gäller inte leveranser av  varor eller tillhandahållanden av tjänster som görs av  beskattningsbara personer som
1. inte är etablerade i något EU-land,
2. utför sådana leveranser av konstverk som är skattepliktiga  enligt 10 kap. 31 §,
3. hyr ut eller upplåter fastigheter som enligt 12 kap.  omfattas av frivillig beskattning, eller
4. utför sådana leveranser av investeringsguld eller  tillhandahållanden av förmedlingstjänster avseende  investeringsguld som omfattas av frivillig beskattning enligt 
21 kap. 7-9 §§.
Lag (2024:942)
.
7 §
Undantaget gäller inte heller leveranser av nya  transportmedel som undantas från skatteplikt enligt 10 kap. 
42 § eller sådana uttag av varor som avses i 5 kap. 9 §.
Lag (2024:942)
.
När undantaget från skatteplikt börjar gälla
8 §
Om en beskattningsbar person som är etablerad här i landet  inte är registrerad för mervärdesskatt, gäller undantaget från  skatteplikt här utan ansökan eller beslut.
Lag (2024:942)
.
9 §
Om den beskattningsbara personen är etablerad här i landet  och registrerad för mervärdesskatt, gäller undantaget från  skatteplikt här bara om Skatteverket efter ansökan av den  beskattningsbara personen har beslutat om det. Undantaget  gäller tidigast från och med dagen för beslutet.
Ett beslut om undantag enligt första stycket gäller dock  tidigast från ingången av det tredje kalenderåret efter det  kalenderår då ett beslut om beskattning fattades enligt 15 §.
Lag (2024:942)
.
10 §
För en beskattningsbar person som är etablerad i ett  annat EU-land gäller undantaget från skatteplikt från och med  den dag då den beskattningsbara personen informerats om sitt  identifieringsnummer eller fått en bekräftelse av numret i  enlighet med bestämmelser som i ett annat EU-land motsvarar  artikel 284.5 a och b i mervärdesskattedirektivet.
Om den beskattningsbara personen tidigare har tillämpat  undantaget från skatteplikt i Sverige ska dock undantaget  tidigast gälla från ingången av det tredje kalenderåret efter  det kalenderår då undantaget upphörde att gälla enligt 13 §.
Lag (2024:942)
.
När undantaget från skatteplikt upphör att gälla
11 §
Om årsomsättningen inom landet överstiger 120 000 kronor  under kalenderåret, upphör undantaget att gälla från den  tidpunkten.
Lag (2024:942)
.
12 §
För en beskattningsbar person som är etablerad i ett  annat EU-land upphör undantaget från skatteplikt också att  gälla från den tidpunkt då årsomsättningen inom EU överstiger 
100 000 euro under kalenderåret.
Lag (2024:942)
.
13 §
Om en beskattningsbar person som är etablerad i ett annat  EU-land informerar den behöriga myndigheten i det landet om  att personen inte längre vill tillämpa undantaget från  skatteplikt i Sverige, upphör undantaget från skatteplikt att  gälla
1. från och med den första dagen i det kalenderkvartal som  följer efter att den behöriga myndigheten har tagit emot  informationen, eller
2. från och med den första dagen i det påföljande  kalenderkvartalets andra månad, om den behöriga myndigheten  har tagit emot informationen under ett kalenderkvartals sista  månad.
Lag (2024:942)
.
Avdragsbegränsning
14 §
En beskattningsbar person som utför sådana leveranser av  varor eller tillhandahållanden av tjänster som är undantagna  från skatteplikt enligt 4 § har inte rätt till avdrag för  ingående skatt enligt 13 kap. 6 § eller någon av 8-30 §§.
Lag (2024:942)
.
Ansökan och beslut om beskattning
15 §
Om en beskattningsbar person som är etablerad här i  landet ansöker om det, ska Skatteverket besluta att skatt ska  tas ut enligt denna lag trots att det fortfarande finns  förutsättningar att undanta den beskattningsbara personens  leveranser av varor och tillhandahållanden av tjänster från  skatteplikt enligt 4 §.
Beslutet gäller tidigast från ingången av kalenderåret närmast  före det kalenderår då ansökan kom in till Skatteverket.
Lag (2024:942)
.
Beslut i fråga om villkor för undantag från skatteplikt
16 §
Om en beskattningsbar person som är etablerad i ett annat  EU-land har anmält till den behöriga myndigheten i det landet  att den vill tillämpa undantaget från skatteplikt i Sverige,  ska Skatteverket pröva om villkoren i 4 § är uppfyllda och  fatta beslut om detta.
Lag (2024:942)
.
17 §
Om villkoren i 4 § inte längre är uppfyllda för en  beskattningsbar person som är etablerad i ett annat EU-land  och som tillämpar undantaget från skatteplikt här, ska  Skatteverket fatta beslut om att villkoren inte längre är  uppfyllda.
Lag (2024:942)
.
Hur årsomsättningen ska beräknas
18 §
Den beskattningsbara personens årsomsättning ska beräknas  enligt vad som anges i 19-23 §§.
Lag (2024:942)
.
19 §
I den beskattningsbara personens årsomsättning ingår  värdet av leveranser av varor och tillhandahållanden av  tjänster, i den utsträckning de skulle ha beskattats om de  hade utförts av en beskattningsbar person som inte omfattas av
1. bestämmelserna i detta kapitel, eller
2. bestämmelser som i ett annat EU-land motsvarar artikel 284  i mervärdesskattedirektivet.
Lag (2024:942)
.
20 §
I årsomsättningen ingår också värdet av transaktioner som  är undantagna från skatteplikt enligt någon av följande  bestämmelser i 10 kap.:
- 13 § om läkemedel,
- 26 § första stycket 2 om framställning och distribution av  periodiska publikationer,
- 34 § 4 om leverans av guld till Sveriges riksbank,
- 42 § om unionsinterna leveranser,
- 64, 65, 66 eller 67 § om export,
- 68 § om tjänster i samband med export eller import av varor,
- 69 eller 70 § om leverans av fartyg eller luftfartyg och  utrustning till dessa,
- 71 eller 72 § om varor för förbrukning och försäljning  ombord på fartyg och luftfartyg,
- 73 § om varor för förbrukning och försäljning ombord på  krigsfartyg,
- 74 § om tjänster som avser fartyg eller luftfartyg,
- 75 § om tjänster av mäklare och andra förmedlare,
- 76 § om flygbensin och flygfotogen,
- 78 § om leverans av motorfordon till utländska beskickningar  m.fl.,
- 84 § om leverans av varor till beskickningar, konsulat, EU-
organ och andra internationella organisationer,
- 88 § om leverans av varor till Europeiska kommissionen, EU-
organ eller byråer för att hantera covid-19-pandemin,
- 89, 90 eller 91 § om tjänster som tillhandahålls EU, EU-
organ och andra internationella organisationer,
- 92 § om väpnade styrkor som tillhör ett annat EU-land,
- 93 eller 93 a § om väpnade styrkor som tillhör part i Nato,
- 94 § om vissa väpnade styrkor stationerade på Cypern, eller
- 95 § om förmedlingstjänster som avser vissa undantagna  transaktioner eller transaktioner gjorda utanför EU.
Lag (2024:942)
.
21 §
I årsomsättningen ingår också värdet av transaktioner som  är undantagna från skatteplikt i ett annat EU-land enligt  bestämmelser som motsvarar någon av följande artiklar i  mervärdesskattedirektivet:
- 98.2 eller 105a om vissa undantag med rätt till avdrag,
- 138 om unionsinterna leveranser,
- 146 eller 147 om undantag för export,
- 148 eller 149 om undantag i samband med internationella  transporter,
- 151 eller 152 om undantag för vissa med export likställda  transaktioner, eller
- 153 om undantag för vissa tjänster som utförs av förmedlare.
Lag (2024:942)
.
22 §
I årsomsättningen ingår också värdet av
- fastighetstransaktioner,
- försäkrings- och återförsäkringstransaktioner, och
- finansiella transaktioner, inklusive leveranser av sedlar  och mynt, som är undantagna från skatteplikt enligt 10 kap. 
33 § eller 34 § 1, eller enligt bestämmelser som i ett annat  EU-land motsvarar artikel 135.1 b-g i  mervärdesskattedirektivet.
Första stycket gäller dock inte värdet av transaktioner som  bara har karaktären av bitransaktioner.
Lag (2024:942)
.
23 §
Ersättning vid avyttring av anläggningstillgångar ska  inte ingå i årsomsättningen.
Lag (2024:942)
.
Undantag från skatteplikt i ett annat EU-land
Förhandsanmälan
24 §
Om en beskattningsbar person som är etablerad här i  landet vill tillämpa undantaget från skatteplikt för små  företag i ett annat EU-land, enligt bestämmelser som i det  landet motsvarar artikel 284 i mervärdes-skattedirektivet, ska  en förhandsanmälan lämnas till Skatteverket på elektronisk  väg.
Lag (2024:942)
.
Uppgifter som ska lämnas i förhandsanmälan
25 §
En förhandsanmälan ska innehålla
1. nödvändiga identifikationsuppgifter,
2. uppgift om varje annat EU-land där den beskattningsbara  personen vill tillämpa undantaget från skatteplikt, och
3. det totala värdet av de varor som levererats och de  tjänster som tillhandahållits här i landet och i varje annat  EU-land under
a) det kalenderår då anmälan lämnas in, och
b) de två närmast föregående kalenderåren.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela närmare  föreskrifter om identifikationsuppgifterna enligt första  stycket 1.
Lag (2024:942)
.
26 §
Om det andra EU-landet inte har tillämpat den möjlighet  att förlänga perioden som anges i artikel 288a.1 första  stycket i mervärdes-skattedirektivet, behöver värdet i 25 §  första stycket 3 b bara anges för det föregående kalenderåret.
Värdena i 25 § första stycket 3 ska beräknas enligt vad som  anges i 19-23 §§.
Lag (2024:942)
.
Identifieringsbeslut
27 §
Skatteverket ska efter förhandsanmälan från en  beskattningsbar person fatta ett beslut om ett individuellt  nummer (identifieringsnummer) för tillämpning av undantaget  från skatteplikt i ett annat EU-land (identifieringsbeslut).
Lag (2024:942)
.
28 §
Identifieringsbeslut ska fattas, om den beskattningsbara  personen
1. har en årsomsättning inom EU som inte överstiger 
100 000 euro och inte heller har överstigit 100 000 euro under  det föregående kalenderåret,
2. har en årsomsättning i det EU-land där den beskattningsbara  personen vill tillämpa undantaget som inte överskrider det  tröskelvärde som gäller i det landet enligt bestämmelser som  motsvarar artikel 284.1 i mervärdes-skattedirektivet, och
3. uppfyller villkoren i bestämmelser som i det EU-landet  motsvarar artikel 288a.1 i mervärdesskattedirektivet.
Lag (2024:942)
.
29 §
Om den beskattningsbara personen vill tillämpa undantag  från skatteplikt i fler EU-länder än de som angetts i  förhandsanmälan, ska den beskattningsbara personen uppdatera  sin förhandsanmälan på elektronisk väg.
Uppdateringen ska innehålla identifieringsnumret för den  beskattnings-bara personen och den information som anges i 25  och 26 §§, om inte informationen framgår av en särskild  sammanställning.
Skatteverket ska efter en sådan uppdatering fatta ett  identifieringsbeslut för varje EU-land som uppdateringen  avser.
Lag (2024:942)
.
När ett identifieringsbeslut ska fattas
30 §
Ett identifieringsbeslut ska fattas inom 35 arbetsdagar  från att förhandsanmälan eller uppdateringen av  förhandsanmälan togs emot.
Beslutet får dock fattas senare om den behöriga myndigheten i  ett annat EU-land begär ytterligare tid för att utföra  nödvändiga kontroller i syfte att undvika skatteundandragande  eller skatteflykt.
Lag (2024:942)
.
Underrättelse till Skatteverket om förändringar
31 §
Den beskattningsbara personen ska genom att uppdatera sin  förhandsanmälan på elektronisk väg underrätta Skatteverket om  ändringar i den information som tidigare lämnats enligt 25 §.
Detsamma gäller om verksamheten upphör eller ändras på ett  sådant sätt att villkoren för att undantas från skatteplikt i  ett annat EU-land inte längre är uppfyllda.
Lag (2024:942)
.
Återkallelse av ett identifieringsbeslut
32 §
Skatteverket ska återkalla ett identifieringsbeslut, om  den beskattningsbara personen
1. har en årsomsättning inom EU som överstiger 100 000 euro  under ett kalenderår,
2. har meddelat att den upphört att tillämpa undantaget från  skatteplikt,
3. har meddelat att den har upphört med sin verksamhet, eller
4. på annat sätt kan antas ha upphört med sin verksamhet.
Lag (2024:942)
.
33 §
Skatteverket ska också återkalla ett identifieringsbeslut  om den behöriga myndigheten i ett annat EU-land meddelat att  den beskattningsbara personen inte längre har rätt att  tillämpa undantaget från skatteplikt i det EU-landet, eller om  undantaget från skatteplikt har upphört att vara tillämpligt  där.
Lag (2024:942)
.
Särskild sammanställning
34 §
En beskattningsbar person som omfattas av ett  identifieringsbeslut ska för varje kalenderkvartal lämna en  särskild sammanställning till Skatteverket på elektronisk väg.
Sammanställningen ska lämnas även om inga leveranser eller  tillhandahållanden har gjorts.
Lag (2024:942)
.
Uppgifter som ska lämnas i den särskilda sammanställningen
35 §
Den särskilda sammanställningen ska innehålla
1. identifieringsnumret för den beskattningsbara personen,
2. det totala värdet av de leveranser och tillhandahållanden  som gjorts under kalenderkvartalet här i landet, och
3. det totala värdet av de leveranser och tillhandahållanden  som gjorts under kalenderkvartalet i varje annat EU-land.
Värdena i första stycket 2 och 3 ska beräknas enligt vad som  anges i 19-23 §§.
Lag (2024:942)
.
När den särskilda sammanställningen ska lämnas
36 §
Den särskilda sammanställningen ska ha kommit in till  Skatteverket senast den sista dagen i månaden efter  kalenderkvartalets utgång.
Lag (2024:942)
.
Om tröskelvärdet för årsomsättning inom EU överskrids
37 §
Om tröskelvärdet för årsomsättningen inom EU enligt 5 § 1  överskrids, ska den beskattningsbara personen på elektronisk  väg informera Skatteverket inom 15 arbetsdagar.
Den beskattningsbara personen ska lämna en särskild  sammanställning med uppgift om värdet av de leveranser och  tillhandahållanden som avses i 35 § och som har gjorts från  och med början av det innevarande kalenderkvartalet fram till  den dag då tröskelvärdet överskreds.
Lag (2024:942)
.
Föreläggande
38 §
Skatteverket får förelägga en beskattningsbar person att  lämna en särskild sammanställning.
I fråga om sådant föreläggande gäller 44 kap. 2, 3 och 4 §§  och 68 kap. 1 § skatteförfarandelagen (2011:1244).
Lag (2024:942)
.
Ombud för att lämna särskild sammanställning
39 §
Skatteverket ska godkänna en fysisk person som har  utsetts som ombud av den som omfattas av ett  identifieringsbeslut, om den som utsetts kan antas vara  lämplig för uppdraget.
Den som godkänts som ombud får
1. lämna den särskilda sammanställningen, och
2. ta del av tidigare inlämnade särskilda sammanställningar.
Skatteverket ska återkalla ett godkännande som ombud om
1. ombudet eller den som omfattas av ett identifieringsbeslut  har begärt det,
2. uppdraget har upphört att gälla, eller
3. det har visat sig att ombudet inte är lämplig för  uppdraget.
Lag (2024:942)
.
Redovisning i euro
40 §
Beloppen i förhandsanmälan och den särskilda  sammanställningen ska anges i euro.
Om leveranserna och tillhandahållandena har gjorts i annan  valuta, ska den beskattningsbara personen använda den  växelkurs som gällde på kalenderårets första dag. Omräkning  ska göras enligt den växelkurs som Europeiska centralbanken  offentliggjort för den dagen eller, om inget offentliggörande  sker den dagen, nästa dag som växelkurserna offentliggörs.
Lag (2024:942)
.
Faktura
41 §
Vid leveranser av varor eller tillhandahållanden av  tjänster som omfattas av undantaget från skatteplikt ska  mervärdesskatt inte anges i fakturan.
Förfarandet i samband med beslut om villkor för undantag från  skatteplikt, identifiering eller återkallelse
Lag (2024:942)
.
Omprövning av beslut
42 §
Skatteverket ska ompröva ett beslut enligt 16 eller 17 §,  om
1. den som beslutet gäller har begärt det,
2. beslutet överklagas, eller
3. det finns andra skäl.
Lag (2024:942)
.
43 §
Skatteverket ska ompröva ett beslut om identifiering  eller återkallelse, om
1. den som beslutet gäller har begärt det,
2. beslutet överklagas, eller
3. det finns andra skäl.
Omprövningen får inte avse villkoren för undantag från  skatteplikt som prövats av behörig myndighet i det andra EU-
landet.
Lag (2024:942)
.
44 §
En begäran om omprövning ska vara skriftlig. Begäran om  omprövning ska ha kommit in till Skatteverket senast två  månader från den dag då den som beslutet gäller fick del av  det.
Lag (2024:942)
.
45 §
Skatteverket får inte ompröva ett beslut i en fråga som  har avgjorts av allmän förvaltningsdomstol.
Skatteverket får inte på eget initiativ ompröva ett  identifieringsbeslut till nackdel för den som beslutet gäller.
Lag (2024:942)
.
46 §
Om Skatteverket på eget initiativ omprövar ett sådant  beslut om återkallelse som avses i 43 § till nackdel för den  som beslutet gäller, ska omprövningsbeslut meddelas senast två  månader från den dag då den som beslutet gäller fick del av  det.
Ett omprövningsbeslut som är till fördel för den som beslutet  gäller får meddelas även efter denna tid.
Lag (2024:942)
.
Förfarandet i övrigt i samband med beslut
47 §
Vid prövning av frågor om identifiering, återkallelse  eller villkor för undantag från skatteplikt tillämpas  bestämmelserna i skatteförfarandelagen (2011:1244) om
1. uppgifter som har lämnats för någon annans räkning i 
4 kap.,
2. Skatteverkets utredningsskyldighet och  kommunikationsskyldighet i 40 kap. 1-3 §§,
3. begäran om omprövning som lämnas till domstol i 66 kap. 
18 §, och
4. besluts verkställbarhet i 68 kap. 1 §.
Lag (2024:942)
.
19 kap. Särskild ordning för resebyråer
Innehåll
1 §
I detta kapitel finns bestämmelser om
- tillämpningsområde (2 och 3 §§),
- platsen för tillhandahållande av resetjänster (4 §),
- beskattningsunderlag (5 och 6 §§),
- resetjänst som likställs med förmedlingstjänst (7 §),
- begränsning av rätten till avdrag eller återbetalning (8 § 
),
- faktura (9 §), och
- tillämpning av de allmänna bestämmelserna (10 §).
Tillämpningsområde
2 §
Detta kapitel tillämpas vid en resebyrås tillhandahållande  av resor till resenärer, om resebyrån som ett led i det  tillhandahållandet
1. förvärvar varor och tjänster från andra beskattningsbara  personer, eller
2. förmedlar varorna och tjänsterna i eget namn för deras  räkning.
Med resebyrå avses i detta kapitel även researrangör.
3 §
Vad resebyrån tillhandahåller en resenär på det sätt som  avses i 2 § ska anses som ett enda tillhandahållande av  tjänster (en resetjänst).
Platsen för tillhandahållande av resetjänster
4 §
En resetjänst är tillhandahållen inom landet om resebyrån  har sätet för sin ekonomiska verksamhet i Sverige eller har  ett fast etableringsställe här från vilket tjänsten  tillhandahålls.
Beskattningsunderlag
5 §
Vid tillhandahållande av en resetjänst utgörs  beskattningsunderlaget av resebyråns marginal. Marginalen  utgörs av skillnaden mellan ersättningen för resetjänsten och  resebyråns kostnader för sådana varor och tjänster som
1. levereras eller tillhandahålls till resebyrån av andra  beskattningsbara personer, och
2. kommer resenären direkt till godo.
6 §
Vid beräkning av beskattningsunderlaget ska resebyråns  kompensation för skatt enligt denna lag inte räknas in i  ersättningen.
Resetjänst som likställs med förmedlingstjänst
7 §
Om resebyrån som ett led i tillhandahållandet av  resetjänsten förvärvat varor och tjänster som en annan  beskattningsbar person levererat eller tillhandahållit  resebyrån utanför EU, ska resetjänsten likställas med en sådan  förmedlingstjänst som är undantagen från skatteplikt enligt 
10 kap. 95 §.
Om förvärven avser varor och tjänster som den andra  beskattningsbara personen levererat eller tillhandahållit  resebyrån både inom och utanför EU, gäller bestämmelserna i 
10 kap. 95 § bara för den del av tillhandahållandet av  resetjänsten som avser varor och tjänster som levererats eller  tillhandahållits utanför EU.
Begränsning av rätten till avdrag eller återbetalning
8 §
Vid tillhandahållande av resetjänster är ingående skatt  som hänför sig till förvärv av varor eller tjänster som kommer  resenären direkt till godo inte avdragsgill. Tillhandahållande  av resetjänster medför inte heller rätt till återbetalning  enligt 14 kap. 7-9 §§ eller 36 och 37 §§ av sådan ingående  skatt.
Faktura
9 §
Om mervärdesskatt ska redovisas enligt bestämmelserna i  detta kapitel, behöver resebyrån inte redovisa skattens belopp  eller underlag för beräkning av beloppet i fakturan.
Om förvärvaren av resetjänsten är en beskattningsbar person,  gäller dock de allmänna bestämmelserna i denna lag om en  fakturas innehåll för rätt till avdrag för eller återbetalning  av ingående skatt.
Tillämpning av de allmänna bestämmelserna
10 §
Om resenären är en beskattningsbar person som har  avdragsrätt eller rätt till återbetalning av ingående skatt,  får resebyrån i stället tillämpa de allmänna bestämmelserna i  denna lag på ett tillhandahållande av resetjänster som  omfattas av detta kapitel.
20 kap. Särskild ordning för begagnade varor, konstverk,  samlarföremål och antikviteter
Innehåll
1 §
I detta kapitel finns bestämmelser om
- tillämpningsområde (2-5 §§),
- vad som avses med vissa uttryck i detta kapitel (6-10 §§),
- beskattningsunderlag (11-15 §§),
- begränsning av rätten till avdrag (16-18 §§),
- räkenskaper (19 §),
- faktura (20 §), och
- undantag från skatteplikt (21 §).
Tillämpningsområde
Förvärvskriteriet
2 §
Detta kapitel tillämpas vid en beskattningsbar  återförsäljares leverans av begagnade varor, konstverk,  samlarföremål eller antikviteter, om dessa levererats till  återförsäljaren inom EU av
1. någon som inte är en beskattningsbar person,
2. en beskattningsbar person som ska redovisa mervärdesskatt  enligt bestämmelserna om vinstmarginalbeskattning i detta  kapitel eller enligt bestämmelser som i ett annat EU-land  motsvarar de särskilda ordningarna för begagnade varor,  konstverk, samlarföremål och antikviteter i artiklarna 312-341  i mervärdesskattedirektivet,
3. en beskattningsbar person vars leverans är undantagen från  skatteplikt enligt 10 kap. 37 § eller enligt bestämmelser som  i ett annat EU-land motsvarar artikel 136 i  mervärdesskattedirektivet,
4. en beskattningsbar person vars leverans är undantagen från  skatteplikt enligt 10 kap. 31 §, eller
5. en beskattningsbar person vars leverans omfattas av  undantag från skatteplikt för beskattningsbara personer med  liten årsomsättning enligt 18 kap. eller enligt bestämmelser  som i ett annat EU-land motsvarar artikel 284 i  mervärdesskattedirektivet, under förutsättning att den  förvärvade varan utgjort anläggningstillgång hos den  beskattningsbara personen.
Lag (2024:942)
.
Nya transportmedel
3 §
Detta kapitel tillämpas inte på en leverans av ett sådant  nytt transportmedel som avses i 2 kap. 16 §, om
1. transportmedlet har förvärvats från ett annat EU-land  enligt 3 kap. 1 § 2 eller 2 §, eller
2. leveransen är en sådan unionsintern leverans av varor som  omfattas av undantag från skatteplikt enligt 10 kap. 42 §.
Särskilt undantag från förvärvskriteriet
4 §
Om en beskattningsbar återförsäljare begär det ska  Skatteverket besluta att återförsäljaren ska tillämpa detta  kapitel vid leverans av
1. konstverk, samlarföremål och antikviteter som  återförsäljaren själv har importerat,
2. konstverk som levererats till återförsäljaren av  upphovsmannen eller dennes dödsbo, eller
3. konstverk som levererats till återförsäljaren av en annan  beskattningsbar person än en beskattningsbar återförsäljare.
Ett sådant beslut gäller dock inte om en reducerad skattesats  tillämpats vid leveransen till den beskattningsbara  återförsäljaren eller vid dennes import av varan.
Ett beslut enligt första stycket gäller till utgången av det  andra året efter det år då beslutet fattades.
Lag (2024:942)
.
Frivilligt att tillämpa vinstmarginalbeskattning
5 §
En beskattningsbar återförsäljare har rätt att i stället  tillämpa de allmänna bestämmelserna i denna lag på en leverans  som annars skulle omfattas av bestämmelserna om  vinstmarginalbeskattning i detta kapitel.
Vad som avses med vissa uttryck i detta kapitel
Begagnade varor
6 §
Med begagnade varor avses varor som har varit i bruk och  som är lämpliga för vidare användning i befintligt skick eller  efter reparation, med undantag för
1. fastigheter,
2. konstverk, samlarföremål eller antikviteter,
3. varor som helt eller till väsentlig del består av guld,  silver eller platina, om materialet är obearbetat eller i  huvudsak obearbetat, samt skrot, avfall eller liknande som  innehåller guld, silver eller platina, och
4. oinfattade naturliga eller syntetiska ädelstenar.
Konstverk
7 §
Med konstverk avses
1. tavlor m.m. och konstgrafiska blad m.m. som kan hänföras  till nummer 9701 eller 9702 00 00 i Kombinerade nomenklaturen 
(KN-nummer) i rådets förordning (EEG) nr 2658/87 av den 
23 juli 1987 om tulltaxe- och statistiknomenklaturen och om  Gemensamma tulltaxan, i den ursprungliga lydelsen,
2. skulpturer enligt KN-nummer 9703 00 00 och avgjutningar av  sådana skulpturer, om de gjutits under upphovsmannens eller  dennes dödsbos övervakning i högst åtta exemplar, och
3. handvävda tapisserier enligt KN-nummer 5805 00 00 och  väggbonader enligt KN-nummer 6304 00 00, under förutsättning  att de utförts för hand efter upphovsmannens original i högst  åtta exemplar.
Samlarföremål
8 §
Med samlarföremål avses
1. frimärken och beläggningsstämplar, frankeringsstämplar,  förstadagsbrev samt kuvert, brevkort, kortbrev och liknande  försedda med frimärke, under förutsättning att de är  makulerade eller, om de är omakulerade, inte gångbara och inte  avsedda som lagligt betalningsmedel, allt enligt nummer 
9704 00 00 i Kombinerade nomenklaturen (KN-nummer) i rådets  förordning (EEG) nr 2658/87 av den 23 juli 1987 om tulltaxe-  och statistiknomenklaturen och om Gemensamma tulltaxan, i den  ursprungliga lydelsen, och
2. samlingar och samlarföremål av zoologiskt, botaniskt,  mineralogiskt, anatomiskt, historiskt, arkeologiskt,  paleontologiskt, etnografiskt eller numismatiskt intresse,  allt enligt KN-nummer 9705 00 00.
Antikviteter
9 §
Med antikviteter avses varor som är mer än 100 år gamla  och som inte är konstverk eller samlarföremål, enligt nummer 
9706 00 00 i Kombinerade nomenklaturen i rådets förordning 
(EEG) nr 2658/87 av den 23 juli 1987 om tulltaxe- och  statistiknomenklaturen och om Gemensamma tulltaxan, i den  ursprungliga lydelsen.
Beskattningsbar återförsäljare
10 §
Med beskattningsbar återförsäljare avses en  beskattningsbar person som inom ramen för sin ekonomiska  verksamhet förvärvar, använder eller importerar begagnade  varor, konstverk, samlarföremål eller antikviteter i syfte att  sälja dem vidare.
Första stycket gäller också om den beskattningsbara personen  handlar i eget namn för en annan persons räkning inom ramen  för ett avtal enligt vilket provision ska betalas vid köp  eller försäljning.
Beskattningsunderlag
Normal vinstmarginalbeskattning
11 §
Vid en sådan leverans av begagnade varor, konstverk,  samlarföremål och antikviteter som avses i 2 eller 4 § utgörs  beskattningsunderlaget av återförsäljarens vinstmarginal  minskad med den mervärdesskatt som hänför sig till  vinstmarginalen.
Vinstmarginalen utgörs av skillnaden mellan en varas  försäljningspris och varans inköpspris, om inte annat följer  av 14 §.
12 §
Om en beskattningsbar återförsäljare själv har importerat  konstverk, samlarföremål eller antikviteter, ska som  inköpspris anses beskattningsunderlaget vid importen med  tillägg av den mervärdesskatt som hänför sig till importen.
13 §
Om inköpspriset för en vara överstiger försäljningspriset  för varan, får skillnaden räknas av mot vinst som uppkommit  vid försäljning av andra varor bara i det fall som avses i 
14 §.
Förenklad vinstmarginalbeskattning
14 §
När flera varor köps eller säljs samtidigt utan att de  enskilda varornas pris är känt, utgörs beskattningsunderlaget  av den sammanlagda vinstmarginalen för sådana varor, minskad  med den mervärdesskatt som hänför sig till vinstmarginalen,  under redovisningsperioden enligt 26 kap. 10-16 §§  skatteförfarandelagen (2011:1244), om inte annat följer av  tredje stycket. Om olika skattesatser är tillämpliga, ska  beskattningsunderlaget fördelas efter skattesats. Om det  behövs får fördelningen bestämmas genom uppdelning efter  skälig grund.
Om inköp eller försäljningar av varor enligt första stycket  utgör den huvudsakliga delen av en återförsäljares inköp eller  försäljningar under redovisningsperioden, får även andra  leveranser som avses i 2 eller 4 § ingå i  beskattningsunderlaget.
Första och andra styckena gäller i fråga om motorfordon bara  om de har förvärvats för att efter skrotning säljas i delar.
15 §
Om värdet av inköp av varor som avses i 14 § under en  redovisningsperiod överstiger värdet av försäljningar av  sådana varor under perioden, får det överskjutande beloppet  läggas till värdet av inköpen under en efterföljande period,  om beskattningsunderlaget bestäms enligt 14 § första eller  andra stycket och inköpen är hänförliga till samma skattesats.
Begränsning av rätten till avdrag
16 §
En beskattningsbar person har inte rätt att, från den  mervärdesskatt som ska betalas, dra av ingående skatt som  hänför sig till en leverans av varor
1. till den beskattningsbara personen,
2. av en beskattningsbar återförsäljare, och
3. som omfattas av vinstmarginalbeskattning enligt detta  kapitel eller enligt bestämmelser som i ett annat EU-land  motsvarar de särskilda ordningarna för begagnade varor,  konstverk, samlarföremål och antikviteter i artiklarna 312-341  i mervärdesskattedirektivet.
17 §
Om en beskattningsbar återförsäljare använder varorna för  leveranser som omfattas av vinstmarginalbeskattning enligt  detta kapitel, har återförsäljaren inte rätt att, från den  mervärdesskatt som ska betalas, dra av ingående skatt som  hänför sig till
1. konstverk, samlarföremål eller antikviteter som  återförsäljaren själv har importerat,
2. konstverk som har levererats till återförsäljaren av  upphovsmannen eller dennes dödsbo, eller
3. konstverk som har levererats till återförsäljaren av en  annan beskattningsbar person än en beskattningsbar  återförsäljare.
Lag (2024:942)
.
18 §
Om en beskattningsbar återförsäljare väljer att tillämpa  de allmänna bestämmelserna i denna lag för en leverans av  varor som annars skulle omfattas av vinstmarginalbeskattning  enligt detta kapitel, har återförsäljaren rätt att, från den  mervärdesskatt som ska betalas, dra av ingående skatt som  hänför sig till
1. konstverk, samlarföremål eller antikviteter som  återförsäljaren själv har importerat,
2. konstverk som har levererats till återförsäljaren av  upphovsmannen eller dennes dödsbo, eller
3. konstverk som har levererats till återförsäljaren av en  annan beskattningsbar person än en beskattningsbar  återförsäljare.
Den ingående skatten får dras av för den redovisningsperiod då  återförsäljaren utför den leverans av varor för vilken denne  väljer att tillämpa de allmänna bestämmelserna enligt denna  lag.
Lag (2024:942)
.
Räkenskaper
19 §
Den som redovisar mervärdesskatt både enligt de allmänna  bestämmelserna i denna lag och enligt detta kapitel är skyldig  att i sina räkenskaper särskilja de transaktioner som hänför  sig till leveranser som vinstmarginalbeskattas enligt detta  kapitel.
Faktura
20 §
När detta kapitel tillämpas vid vinstmarginalbeskattning  av en leverans av varor, får varken skattens belopp eller  underlag för beräkning av beloppet anges i fakturan.
Undantag från skatteplikt
21 §
Från skatteplikt undantas en leverans av varor som  omfattas av vinstmarginalbeskattning enligt detta kapitel,  under förutsättning att leveransen görs i enlighet med någon  av följande bestämmelser om undantag i 10 kap.:
- 64, 65 eller 66 § om export,
- 69 eller 70 § om leverans av fartyg eller luftfartyg och  utrustning till dessa,
- 71 § 2 a eller 3 om leverans av varor för försäljning  ombord,
- 73 § om leverans av varor för försäljning ombord på  krigsfartyg,
- 78 § om leverans av motorfordon till utländska beskickningar  m.fl.,
- 84 § om leverans av varor till beskickningar, konsulat, EU-
organ och andra internationella organisationer,
- 88 § om leverans av varor till Europeiska kommissionen, EU-
organ eller byråer för att hantera covid-19-pandemin,
- 92 § om leverans av varor till väpnade styrkor som tillhör  ett annat EU-land,
- 93 eller 93 a § om leverans av varor till väpnade styrkor  som tillhör part i Nato, eller
- 94 § om leverans av varor till vissa väpnade styrkor  stationerade på Cypern.
Lag (2024:556)
.
21 kap. Särskild ordning för investeringsguld
Innehåll
1 §
I detta kapitel finns bestämmelser om investeringsguld.  Bestämmelserna avser
- vad som avses med investeringsguld (2-4 §§),
- i vilka fall investeringsguld undantas från skatteplikt (5  och 6 §§),
- frivillig beskattning (7-9 §§), och
- avdragsrätt vid undantagna leveranser (10 och 11 §§).
Ytterligare bestämmelser om investeringsguld finns i 16 kap.  Det finns också bestämmelser om dokumentationsskyldighet vid  leverans av investeringsguld i 39 kap. 14 §  skatteförfarandelagen (2011:1244).
Vad som avses med investeringsguld
2 §
Med investeringsguld avses
1. guld i form av en tacka eller platta med en vikt som godtas  på någon av marknaderna för sådant guld och med en finhalt av  minst 995 tusendelar, oavsett om guldet representeras av  värdepapper eller inte, och
2. guldmynt som
- har en finhalt av minst 900 tusendelar,
- är präglade efter år 1800,
- är eller har varit gällande betalningsmedel i  ursprungslandet, och
- normalt säljs till ett pris som inte överstiger  marknadsvärdet för guldinnehållet i myntet med mer än 
80 procent.
3 §
Små tackor eller plattor med en vikt av 1 gram eller  mindre omfattas inte av 2 § 1.
4 §
Guldmynt som omfattas av den förteckning som årligen  offentliggörs i C-serien av Europeiska unionens officiella  tidning ska anses uppfylla kriterierna i 2 § 2 under hela det  år förteckningen gäller.
Guldmynt som avses i 2 § 2 ska inte anses vara sålda på grund  av det numismatiska värdet.
Investeringsguld undantas från skatteplikt
5 §
Från skatteplikt undantas leverans, unionsinternt förvärv  och import av investeringsguld, inbegripet sådana  transaktioner med investeringsguld representerat av  värdepapper som medför en äganderätt till eller en fordran på  guldet.
6 §
Från skatteplikt undantas även förmedling som görs för  någon annans räkning i dennes namn, om förmedlingen avser en  leverans enligt 5 §.
Frivillig beskattning
7 §
En säljare som är en beskattningsbar person har rätt att  välja frivillig beskattning av en leverans av investeringsguld  som annars skulle ha undantagits från skatteplikt enligt 5 §,  om
1. den beskattningsbara personen framställer investeringsguld  eller omvandlar guld till investeringsguld, och
2. investeringsguldet levereras till en annan beskattningsbar  person.
8 §
En säljare som är en beskattningsbar person har även rätt  att välja frivillig beskattning av en leverans av  investeringsguld som annars skulle ha undantagits från  skatteplikt enligt 5 §, om
1. den beskattningsbara personen inom ramen för sin ekonomiska  verksamhet normalt levererar guld för industriella syften,
2. leveransen avser investeringsguld enligt 2 § 1, och
3. investeringsguldet levereras till en annan beskattningsbar  person.
9 §
Ett ombud har rätt att välja frivillig beskattning av  förmedling som annars skulle ha undantagits från skatteplikt  enligt 6 §, om den för vars räkning förmedlingen görs har valt  frivillig beskattning enligt 7 eller 8 §.
Avdragsrätt vid undantagna leveranser
10 §
Om en beskattningsbar person gör en efterföljande  leverans av investeringsguld som är undantagen från  skatteplikt enligt 5 §, har denne rätt att göra avdrag för  ingående skatt som hänför sig till
1. leverans av investeringsguld till den beskattningsbara  personen, om den som levererar investeringsguldet har valt  frivillig beskattning av leveransen enligt 7 eller 8 §,
2. leverans till den beskattningsbara personen av annat guld  än investeringsguld, som därefter omvandlas till  investeringsguld av den beskattningsbara personen eller för  dennes räkning,
3. unionsinternt förvärv eller import som görs av den  beskattningsbara personen av annat guld än investeringsguld,  som därefter omvandlas till investeringsguld av den  beskattningsbara personen eller för dennes räkning, och
4. tillhandahållande av tjänster till den beskattningsbara  personen som innebär en förändring av form, vikt eller finhalt  på guld, inbegripet investeringsguld.
11 §
En beskattningsbar person har rätt att göra avdrag för  ingående skatt i enlighet med andra stycket om denne
1. framställer investeringsguld eller omvandlar guld till  investeringsguld, och
2. gör en efterföljande leverans av investeringsguld som är  undantagen från skatteplikt enligt 5 §.
Avdrag får göras för ingående skatt som ska betalas eller har  betalats av den beskattningsbara personen för leverans,  unionsinternt förvärv eller import av varor eller  tillhandahållande av tjänster som är knutna till  framställningen eller omvandlingen av guldet, som om den  efterföljande leveransen hade beskattats.
22 kap. Särskilda ordningar för distansförsäljning av varor  och vissa tillhandahållanden av tjänster
Innehåll
1 §
I detta kapitel finns bestämmelser om
- tillämpningsområde för bestämmelserna i kapitlet (2 §),
- de särskilda ordningarna (3-5 §§),
- definitioner (6-8 §§),
- identifieringsbeslut (9-31 §§),
- särskilda regler om beskattningsgrundande händelse och  betalningsskyldighet (32 och 33 §§),
- deklaration och betalning av mervärdesskatt (34-44 §§),
- ändring av tidigare redovisad skatt (45 och 46 §§),
- förfarandet i samband med beslut om identifiering eller  återkallelse (47-54 §§),
- förfarandet i samband med beslut om skatt (55-62 §§),
- avdrag och återbetalning av ingående skatt (63-65 §§),
- ansökan om återbetalning av ingående skatt (66-73 §§),
- omprövning av beslut om återbetalning (74 och 75 §), och
- dokumentationsskyldighet (76-78 §§).
Tillämpningsområde för bestämmelserna i kapitlet
2 §
Bestämmelserna i detta kapitel gäller särskilda ordningar  för beskattningsbara personer som tillhandahåller tjänster  till förvärvare som inte är beskattningsbara personer,  bedriver distansförsäljning av varor eller möjliggör vissa  leveranser av varor där försändningen eller transporten av  varorna påbörjas och avslutas i samma EU-land.
De särskilda ordningarna
Tredjelandsordningen
3 §
Tredjelandsordningen avser tillhandahållande av tjänster  av beskattningsbara personer som inte är etablerade inom EU,  om tjänsterna förvärvas av någon som inte är en  beskattningsbar person och förvärvaren är etablerad, är bosatt  eller stadigvarande vistas i ett EU-land (11 §).
Unionsordningen
4 §
Unionsordningen avser leverans av varor och  tillhandahållande av tjänster av beskattningsbara personer som
1. bedriver unionsintern distansförsäljning av varor (12 §),
2. genom att möjliggöra leverans av varor genom användning av  ett elektroniskt gränssnitt omfattas av 5 kap. 6 §, om  försändningen eller transporten av varorna påbörjas och  avslutas i samma EU-land (13 §), eller
3. är etablerade i ett EU-land om tjänsterna anses vara  tillhandahållna i ett annat EU-land och förvärvas av någon som  inte är en beskattningsbar person (14 §).
Importordningen
5 §
Importordningen avser beskattningsbara personer som
1. är etablerade inom EU, eller företräds av en representant  som är etablerad inom EU, och som bedriver distansförsäljning  av varor som inte är punktskattepliktiga, och som importerats  från en plats utanför EU med ett verkligt värde på högst 
150 euro (15 §), eller
2. är etablerade i ett land som anges i kommissionens  genomförandeakt som antas med stöd av artikel 369m.3 i  mervärdesskattedirektivet och som bedriver distansförsäljning  av varor från det landet (15 §).
Definitioner
Särskild mervärdesskattedeklaration
6 §
Med särskild mervärdesskattedeklaration avses i detta  kapitel en sådan deklaration som är avsedd för redovisning av  mervärdesskatt enligt bestämmelserna i detta kapitel.
Motsvarande bestämmelser i ett annat EU-land
7 §
Med motsvarande bestämmelser i ett annat EU-land avses i  detta kapitel bestämmelser som gäller i ett annat EU-land och  som har sin grund i 6 kap. i avdelning XII i  mervärdesskattedirektivet.
Representant
8 §
Med representant avses i detta kapitel en person som är  etablerad inom EU och som av en beskattningsbar person som  bedriver distansförsäljning av varor importerade från en plats  utanför EU har utsetts till betalningsskyldig för  mervärdesskatten och till att fullgöra skyldigheterna enligt  importordningen i 15 §, i den beskattningsbara personens namn  och för dennes räkning.
Identifieringsbeslut
9 §
Skatteverket ska efter ansökan från en beskattningsbar  person besluta att denne ska redovisa och betala  mervärdesskatt enligt bestämmelserna i detta kapitel 
(identifieringsbeslut).
Om ansökan avser importordningen enligt 15 § och den  beskattningsbara personen företräds av en representant, ska  Skatteverket besluta att representanten ska redovisa och  betala mervärdesskatt enligt bestämmelserna i detta kapitel.
Hinder mot identifieringsbeslut
10 §
Ett identifieringsbeslut ska inte fattas, om
1. det redan har fattats ett motsvarande identifieringsbeslut  i ett annat EU-land som fortfarande gäller,
2. den beskattningsbara personen, eller dennes representant,  är bunden av ett identifieringsbeslut i ett annat EU-land  enligt bestämmelser som i det EU-landet motsvarar  artikel 369a.2 andra eller tredje stycket eller artikel 369l.3  andra stycket i mervärdesskattedirektivet, eller
3. den beskattningsbara personen, eller dennes representant,  är utesluten från den särskilda ordningen enligt artikel 58b.1  i genomförandeförordningen.
Identifieringsbeslut enligt tredjelandsordningen
11 §
Identifieringsbeslut ska fattas, om
1. den beskattningsbara personen inte har sätet för sin  ekonomiska verksamhet eller ett fast etableringsställe inom  EU,
2. mervärdesskatten avser tillhandahållanden av tjänster,
3. tillhandahållandena ska beskattas i Sverige eller i ett  annat EU-land, och
4. tjänsterna tillhandahålls någon som inte är en  beskattningsbar person och denne är etablerad, är bosatt eller  stadigvarande vistas i Sverige eller i ett annat EU-land.
Första stycket gäller inte om det finns hinder enligt 10 § mot  att fatta ett identifieringsbeslut.
Identifieringsbeslut enligt unionsordningen vid  distansförsäljning av varor
12 §
Identifieringsbeslut ska fattas, om
1. den beskattningsbara personen
a) har sätet för sin ekonomiska verksamhet i Sverige eller, om  denne inte har ett sådant säte inom EU, har ett fast  etableringsställe här i landet, eller
b) inte har sätet för sin ekonomiska verksamhet eller ett fast  etableringsställe inom EU men bedriver unionsintern  distansförsäljning av varor och försändningen eller  transporten av varorna påbörjas här i landet,
2. mervärdesskatten avser unionsintern distansförsäljning av  varor, och
3. leveranserna av varor ska beskattas i det EU-land där  försändningen eller transporten av varorna till förvärvaren  avslutas.
Första stycket gäller inte om det finns hinder enligt 10 § mot  att fatta ett identifieringsbeslut.
Identifieringsbeslut enligt unionsordningen vid leverans av  varor med transport som påbörjas och avslutas i samma EU-land
13 §
Identifieringsbeslut ska fattas, om
1. den beskattningsbara personen
a) har sätet för sin ekonomiska verksamhet i Sverige eller, om  denne inte har ett sådant säte inom EU, har ett fast  etableringsställe här i landet och försändningen eller  transporten av de varor som levereras påbörjas och avslutas i  samma EU-land, eller
b) inte har sätet för sin ekonomiska verksamhet eller ett fast  etableringsställe inom EU men levererar varor enligt 5 kap. 
6 § och försändningen eller transporten av de varor som  levereras påbörjas och avslutas här i landet,
2. mervärdesskatten avser leverans av varor enligt 5 kap. 6 §,  och
3. leveranserna ska beskattas här i landet eller i ett annat  EU-land.
Första stycket gäller inte om det finns hinder enligt 10 § mot  att fatta ett identifieringsbeslut.
Identifieringsbeslut enligt unionsordningen vid  tillhandahållande av tjänster
14 §
Identifieringsbeslut ska fattas, om
1. den beskattningsbara personen har sätet för sin ekonomiska  verksamhet i Sverige eller, om denne inte har ett sådant säte  inom EU, har ett fast etableringsställe här i landet,
2. mervärdesskatten avser tillhandahållanden av tjänster,
3. tillhandahållandena ska beskattas i ett annat EU-land,
4. den beskattningsbara personen inte har ett fast  etableringsställe i det EU-land där tillhandahållandena ska  beskattas, och
5. tjänsterna tillhandahålls någon som inte är en  beskattningsbar person.
Första stycket gäller inte om det finns hinder enligt 10 § mot  att fatta ett identifieringsbeslut.
Identifieringsbeslut enligt importordningen
15 §
Identifieringsbeslut ska fattas, om
1. den beskattningsbara personen
a) har sätet för sin ekonomiska verksamhet i Sverige eller, om  denne inte har ett sådant säte inom EU, har ett fast  etableringsställe här i landet,
b) företräds av en representant som har sätet för sin  ekonomiska verksamhet i Sverige eller, om representanten inte  har ett sådant säte inom EU, ett fast etableringsställe här i  landet, eller
c) inte har sätet för sin ekonomiska verksamhet eller ett fast  etableringsställe inom EU men är etablerad i ett land som  anges i kommissionens genomförandeakt antagen med stöd av  artikel 369m.3 i mervärdesskattedirektivet, och bedriver  distansförsäljning av varor från det landet,
2. mervärdesskatten avser distansförsäljning av varor som inte  är punktskattepliktiga, och som importerats från en plats  utanför EU i försändelser med ett verkligt värde på högst 
150 euro, och
3. leveranserna ska beskattas i Sverige eller i ett annat EU-
land.
Motsvarigheten i svenska kronor till 150 euro är detsamma som  motsvarigheten i svenska kronor till beloppet för tullfrihet  för varor av ringa värde enligt artikel 23 i förordningen om  tullbefrielse.
Första stycket gäller inte om det finns hinder enligt 10 § mot  att fatta ett identifieringsbeslut.
16 §
En beskattningsbar person som företräds av en  representant får bara utse en representant i taget.
Valet av identifieringsstat är bindande
17 §
En beskattningsbar person som omfattas av ett  identifieringsbeslut för unionsordningen enligt 12, 13 eller 
14 § eller för importordningen enligt 15 § är bunden av  beslutet under det kalenderår då beslutet fattades och under  de två närmast följande kalenderåren, om den beskattningsbara  personen
1. har sätet för sin ekonomiska verksamhet utanför EU, och
2. har flera fasta etableringsställen i skilda EU-länder,  varav minst ett i Sverige.
Detsamma gäller en representant som omfattas av ett  identifieringsbeslut för importordningen enligt 15 §.
18 §
En beskattningsbar person som varken har sätet för sin  ekonomiska verksamhet eller ett fast etableringsställe inom EU  och som omfattas av ett identifieringsbeslut för  unionsordningen enligt 12 eller 13 § är bunden av beslutet  under det kalenderår då beslutet fattades och under de två  närmast följande kalenderåren.
Ansökan på elektronisk väg
19 §
En ansökan om identifieringsbeslut ska ges in till  Skatteverket på elektronisk väg.
Mervärdesskattegrupper
20 §
Om Skatteverket har beslutat att beskattningsbara  personer får bilda en mervärdesskattegrupp, ska  identifieringsbeslutet fattas för den huvudman som  Skatteverket utsett för gruppen enligt 4 kap. 11 §.
Vad identifieringsbeslutet innebär
21 §
Den som ska redovisa mervärdesskatt för leverans av varor  eller tillhandahållande av tjänster inom landet i en särskild  mervärdesskattedeklaration enligt detta kapitel, ska inte  redovisa och betala mervärdesskatt enligt  skatteförfarandelagen (2011:1244) för dessa leveranser eller  tillhandahållanden.
22 §
En beskattningsbar person som är skyldig att betala  mervärdesskatt i Sverige enligt 16 kap. för leverans av varor  och tillhandahållande av tjänster och som omfattas av ett  identifieringsbeslut i ett annat EU-land, ska redovisa och  betala skatten enligt bestämmelserna i det landet.
Identifieringsnummer
23 §
Skatteverket ska ge ett individuellt nummer 
(identifieringsnummer) till den som identifieringsbeslutet  gäller.
24 §
Om en beskattningsbar person som omfattas av ett  identifieringsbeslut för unionsordningen enligt 12, 13 eller 
14 § har ett registreringsnummer för mervärdesskatt här i  landet, ska det numret användas som identifieringsnummer.
25 §
Om Skatteverket fattar ett identifieringsbeslut för  importordningen enligt 15 §, ska den beskattningsbara personen  ges ett särskilt identifieringsnummer för tillämpning av  importordningen.
En representant ska ges ett särskilt identifieringsnummer och  ett separat identifieringsnummer för varje beskattningsbar  person som representanten företräder.
Ett särskilt identifieringsnummer får bara användas för  tillämpningen av importordningen.
Underrättelse till Skatteverket om förändringar
26 §
Om en beskattningsbar persons verksamhet upphör eller  ändras på ett sådant sätt att villkoren för att redovisa och  betala mervärdesskatt enligt detta kapitel inte längre är  uppfyllda, ska den beskattningsbara personen eller dennes  representant på elektronisk väg underrätta Skatteverket om  ändringen. Detsamma gäller om något annat förhållande som har  tagits upp i en ansökan om identifieringsbeslut har ändrats.
Återkallelse av ett identifieringsbeslut enligt  tredjelandsordningen
27 §
Skatteverket ska återkalla ett identifieringsbeslut  enligt 11 §, om den beskattningsbara personen
1. enligt en egen anmälan inte längre tillhandahåller tjänster  som omfattas av tredjelandsordningen,
2. på annat sätt kan antas ha upphört med sin beskattningsbara  verksamhet,
3. inte längre uppfyller övriga krav i 11 §, eller
4. ständigt bryter mot reglerna för tredjelandsordningen.
Återkallelse av ett identifieringsbeslut enligt  unionsordningen
28 §
Skatteverket ska återkalla ett identifieringsbeslut  enligt 12-14 §§, om den beskattningsbara personen
1. enligt en egen anmälan inte längre levererar varor eller  tillhandahåller tjänster som omfattas av unionsordningen,
2. på annat sätt kan antas ha upphört med sin beskattningsbara  verksamhet inom ramen för unionsordningen,
3. inte längre uppfyller övriga krav i 12-14 §§, eller
4. ständigt bryter mot reglerna för unionsordningen.
Återkallelse av ett identifieringsbeslut enligt  importordningen för en beskattningsbar person som inte  företräds av en representant
29 §
Skatteverket ska återkalla ett identifieringsbeslut  enligt 15 § för en beskattningsbar person som inte företräds  av en representant, om den beskattningsbara personen
1. enligt en egen anmälan inte längre bedriver  distansförsäljning av varor importerade från en plats utanför  EU som omfattas av importordningen,
2. på annat sätt kan antas ha upphört med sin beskattningsbara  verksamhet inom ramen för importordningen,
3. inte längre uppfyller övriga krav i 15 §, eller
4. ständigt bryter mot reglerna för importordningen.
Återkallelse av ett identifieringsbeslut enligt  importordningen för en representant
30 §
Skatteverket ska återkalla ett identifieringsbeslut  enligt 15 § för en representant som
1. enligt en egen anmälan inte längre företräder någon  beskattningsbar person som använder importordningen enligt 
15 §,
2. under två på varandra följande kalenderkvartal inte har  agerat som representant för en beskattningsbar person som  använder importordningen i 15 §,
3. inte längre uppfyller övriga krav i 8 eller 15 §, eller
4. ständigt bryter mot reglerna för importordningen.
Återkallelse av ett identifieringsbeslut enligt  importordningen för en beskattningsbar person som företräds av  en representant
31 §
Skatteverket ska återkalla ett identifieringsbeslut  enligt 15 § för en beskattningsbar person som företräds av en  representant, om den beskattningsbara personen
1. enligt en anmälan från dennes representant inte längre  bedriver sådan distansförsäljning av varor importerade från en  plats utanför EU som omfattas av importordningen,
2. enligt en anmälan från dennes representant inte längre  företräds av representanten,
3. på annat sätt kan antas ha upphört med sin beskattningsbara  verksamhet inom ramen för importordningen,
4. inte längre uppfyller övriga krav i 15 §, eller
5. ständigt bryter mot reglerna för importordningen.
Särskilda regler om beskattningsgrundande händelse och  betalningsskyldighet
Beskattningsgrundande händelse för importordningen
32 §
Vid distansförsäljning av varor importerade från en plats  utanför EU för vilken skatt enligt denna lag ska redovisas  enligt importordningen inträffar den beskattningsgrundande  händelse som avses i 7 kap. 3 §, när leveransen sker.  Leveransen av varorna ska anses ske vid den tidpunkt då  betalningen har godkänts.
Betalningsskyldighet för mervärdesskattegrupp i annat EU-land
33 §
Om en grupp av personer som i ett annat EU-land anses som  en enda beskattningsbar person (mervärdesskattegrupp)  levererar varor eller tillhandahåller tjänster som ska  redovisas enligt bestämmelser som motsvarar de särskilda  ordningarna i artiklarna 369a-369x i  mervärdesskattedirektivet, är mervärdesskattegruppen skyldig  att betala mervärdesskatt för leveransen eller  tillhandahållandet.
Deklaration och betalning av mervärdesskatt
Elektronisk deklaration
34 §
En beskattningsbar person eller en representant som  omfattas av ett identifieringsbeslut ska för varje  redovisningsperiod lämna en särskild  mervärdesskattedeklaration på elektronisk väg.
Deklaration ska lämnas även om den beskattningsbara personen  eller representanten inte har någon mervärdesskatt att  redovisa för perioden.
Redovisningsperioder
35 §
En redovisningsperiod omfattar ett kalenderkvartal.
För en beskattningsbar person eller en representant som  omfattas av ett identifieringsbeslut enligt 15 § omfattar en  redovisningsperiod dock en månad.
Uppgifter som ska lämnas i deklarationen
36 §
En särskild mervärdesskattedeklaration ska innehålla
1. identifieringsnumret för den beskattningsbara personen och,  om denne företräds av en representant, identifieringsnumret  för representanten,
2. följande uppgifter för varje EU-land där leveranser av  varor eller tillhandahållanden av tjänster ska beskattas:
a) det sammanlagda värdet, exklusive mervärdesskatt, av  ersättningarna för dessa leveranser av varor och  tillhandahållanden av tjänster under redovisningsperioden,
b) det sammanlagda beloppet av mervärdesskatten för  leveranserna av varor och tillhandahållandena av tjänster,  fördelat på skattesatser, och
c) tillämpliga skattesatser, och
3. det sammanlagda beloppet av den mervärdesskatt som ska  betalas för redovisningsperioden.
37 §
Den som omfattas av ett identifieringsbeslut för  unionsordningen enligt 12, 13 eller 14 § ska i deklarationen  redovisa uppgifterna i 36 § 2 och 3 fördelat på
1. unionsintern distansförsäljning av varor,
2. leverans av varor av en beskattningsbar person som använder  ett elektroniskt gränssnitt enligt 5 kap. 6 § om försändningen  eller transporten av varorna påbörjas och avslutas i samma EU-
land, och
3. tillhandahållande av tjänster.
38 §
En särskild mervärdesskattedeklaration ska även innehålla  ändringar av tidigare inlämnade deklarationer, om ändringen  tas med inom tre år från den dag då den ursprungliga  deklarationen skulle ha lämnats.
En ändring ska innehålla uppgifter om det land där leveransen  av varan eller tillhandahållandet av tjänsten har eller skulle  ha beskattats, redovisningsperiod och det  mervärdesskattebelopp som ändringen avser.
Ytterligare uppgifter i deklarationen vid distansförsäljning  och användning av elektroniskt gränssnitt (unionsordningen)
39 §
Om den som omfattas av ett identifieringsbeslut för  unionsordningen enligt 12, 13 eller 14 § bedriver unionsintern  distansförsäljning av varor, eller är en beskattningsbar  person som använder ett elektroniskt gränssnitt enligt 5 kap. 
6 §, och varorna sänds eller transporteras från ett annat EU-
land, ska den särskilda mervärdesskattedeklarationen också  innehålla följande:
1. det sammanlagda värdet, exklusive mervärdesskatt, av  ersättningarna för de leveranser av varor som omfattas av den  särskilda ordningen, för varje annat EU-land som varor sänds  eller transporteras från,
2. det sammanlagda beloppet av mervärdesskatten för leveransen  av varorna fördelat på skattesatser, för varje annat EU-land  som varor sänds eller transporteras från, och
3. det registreringsnummer för mervärdesskatt eller  motsvarande uppgift som tilldelats i varje annat EU-land som  varor sänds eller transporteras från, om den beskattningsbara  personen har tilldelats ett sådant nummer.
40 §
De uppgifter som ska lämnas enligt 39 § ska fördelas på
1. unionsintern distansförsäljning av varor som inte omfattas  av 5 kap. 6 §,
2. unionsintern distansförsäljning av varor av en  beskattningsbar person som använder ett elektroniskt  gränssnitt enligt 5 kap. 6 §, och
3. leverans av varor av en beskattningsbar person som använder  ett elektroniskt gränssnitt enligt 5 kap. 6 §, om  försändningen eller transporten av varorna påbörjas och  avslutas i samma EU-land.
Ytterligare uppgifter i deklarationen vid tillhandahållande av  tjänster (unionsordningen)
41 §
Om den som omfattas av ett identifieringsbeslut för  unionsordningen enligt 12, 13 eller 14 § tillhandahåller  tjänster i enlighet med vad som anges i 14 § och har ett eller  flera fasta etableringsställen i ett eller flera andra EU-
länder som tjänsterna tillhandahålls från, ska den särskilda  mervärdesskattedeklarationen också innehålla följande  uppgifter för varje EU-land där tillhandahållandena ska  beskattas:
1. det sammanlagda värdet, exklusive mervärdesskatt, av  ersättningarna för de tillhandahållanden som omfattas av  unionsordningen, uppdelat för varje annat EU-land där den  beskattningsbara personen har ett fast etableringsställe, och
2. det fasta etableringsställets registreringsnummer för  mervärdesskatt eller motsvarande uppgift.
Redovisning i euro
42 §
Belopp som redovisas i en särskild  mervärdesskattedeklaration ska anges i euro.
Tidpunkt för att lämna deklaration
43 §
En särskild mervärdesskattedeklaration ska ha kommit in  till Skatteverket senast den sista dagen i månaden efter  redovisningsperiodens utgång.
Betalning av mervärdesskatt
44 §
Mervärdesskatt som ska redovisas i en särskild  mervärdesskattedeklaration ska ha betalats till Skatteverket  senast den dag då deklarationen ska ha kommit in.
Inbetalning ska göras genom insättning i euro på Skatteverkets  konto för skattebetalningar enligt denna lag. Vid  inbetalningen ska det anges vilken deklaration som betalningen  avser. Skatten anses ha betalats den dag då betalningen har  bokförts på kontot.
Ändring av tidigare redovisad skatt
45 §
Om skatt enligt denna lag har redovisats av en  beskattningsbar person i enlighet med tredjelandsordningen i 
11 §, unionsordningen i 12 eller 13 § eller importordningen i 
15 § och den beskattningsbara personen därefter ska ändra de  tidigare redovisade uppgifterna, ska ändringen göras för den  ursprungliga redovisningsperioden. En sådan ändring ska tas  med i en senare deklaration, men det förfarandet får bara  användas inom tre år från den dag då den ursprungliga  deklarationen skulle ha lämnats.
Första stycket gäller även skatt som har redovisats som skatt  enligt denna lag enligt bestämmelser som i ett annat EU-land  motsvarar
1. tredjelandsordningen i artiklarna 358a-369,
2. unionsordningen i artiklarna 369a-369k, eller
3. importordningen i artiklarna 369l-369x i  mervärdesskattedirektivet.
Första och andra styckena gäller inte ändringar som avser  sådan felaktigt debiterad mervärdesskatt, nedsättning av  priset, återtagande av vara eller kundförlust som ska  redovisas i en senare period enligt 46 § eller enligt 7 kap. 
44 § första stycket eller 45 §.
46 §
Om sådan felaktigt debiterad mervärdesskatt som avses i 
7 kap. 49 § första stycket har redovisats enligt 11, 12, 13  eller 15 § ska beloppet ändras om en sådan handling eller ett  sådant meddelande som avses i 17 kap. 22 § utfärdas. Ändringen  ska göras för den redovisningsperiod då handlingen eller  meddelandet har utfärdats.
Första stycket gäller även om beloppet redovisats enligt  bestämmelser som i ett annat EU-land motsvarar
1. tredjelandsordningen i artiklarna 358a-369,
2. unionsordningen i artiklarna 369a-369k, eller
3. importordningen i artiklarna 369l-369x i  mervärdesskattedirektivet.
Om det finns särskilda skäl ska Skatteverket avstå från kravet  på en sådan handling eller ett sådant meddelande som avses i 
17 kap. 22 §.
Förfarandet i samband med beslut om identifiering eller  återkallelse
Omprövning av beslut om identifiering eller återkallelse
47 §
Skatteverket ska ompröva ett beslut om identifiering  eller återkallelse, om
1. den som beslutet gäller har begärt det,
2. beslutet överklagas, eller
3. det finns andra skäl.
48 §
En begäran om omprövning ska vara skriftlig. Begäran om  omprövning ska ha kommit in till Skatteverket senast två  månader från den dag då beslutet meddelades.
49 §
Skatteverket får inte ompröva ett beslut i en fråga som  har avgjorts av allmän förvaltningsdomstol. Skatteverket får  dock på begäran av den som beslutet gäller ompröva en fråga  som har avgjorts av förvaltningsrätten eller kammarrätten  genom beslut som har fått laga kraft, om beslutet avviker från  rättstillämpningen i ett avgörande från Högsta  förvaltningsdomstolen som har meddelats senare.
Skatteverket får inte på eget initiativ ompröva ett  identifieringsbeslut till nackdel för den som beslutet gäller.
50 §
Om Skatteverket på eget initiativ omprövar ett sådant  beslut om återkallelse som avses i 47 § till nackdel för den  som beslutet gäller, ska omprövningsbeslut meddelas senast två  månader från den dag då beslutet meddelades.
Ett omprövningsbeslut som är till fördel för den som beslutet  gäller får meddelas även efter denna tid.
Överklagande av beslut om identifiering eller återkallelse
51 §
Beslut om identifiering eller återkallelse får överklagas  till allmän förvaltningsdomstol av den som beslutet gäller  eller av det allmänna ombudet hos Skatteverket.
Överklagandet ska ha kommit in inom två månader från den dag  då beslutet meddelades.
52 §
I fråga om överklagande av beslut om identifiering eller  återkallelse tillämpas bestämmelserna i 67 kap. 19-22, 28-32  och 34-36 §§ skatteförfarandelagen (2011:1244).
Prövningstillstånd krävs vid överklagande till kammarrätten.
Förfarandet i övrigt i samband med beslut om identifiering  eller återkallelse
53 §
Vid prövning av frågor om identifiering eller  återkallelse tillämpas bestämmelserna i skatteförfarandelagen 
(2011:1244) om
1. uppgifter som har lämnats för någon annans räkning i 
4 kap.,
2. Skatteverkets utredningsskyldighet och  kommunikationsskyldighet i 40 kap. 1-3 §§,
3. begäran om omprövning som lämnas till domstol i 66 kap. 
18 §, och
4. besluts verkställbarhet i 68 kap. 1 §.
54 §
Skatteverket ska godkänna en fysisk person som har  utsetts som deklarationsombud av den som omfattas av ett  identifieringsbeslut för unionsordningen enligt 12, 13 eller 
14 §, om den som utsetts uppfyller kraven enligt 6 kap. 6 och 
7 §§ skatteförfarandelagen (2011:1244).
I fråga om deklarationsombud som godkänts enligt första  stycket tillämpas bestämmelserna i skatteförfarandelagen om
1. behörighet och återkallelse av godkännande i 6 kap. 5 §  första stycket 1-3 och 8 §,
2. omprövning och överklagande i 66 och 67 kap., och
3. besluts verkställbarhet i 68 kap. 1 § och 3 § 1.
Förfarandet i samband med beslut om skatt
Beslut om skatt
55 §
Om en särskild mervärdesskattedeklaration har lämnats och  skatt enligt denna lag har redovisats i deklarationen, anses  Skatteverket ha fattat ett beslut om skatten i enlighet med  deklarationen. Detsamma gäller i fråga om en deklaration som  har lämnats till en myndighet i ett annat EU-land i enlighet  med bestämmelserna i det landet.
Omprövning av beslut om skatt
56 §
Beslut om skatt enligt denna lag som redovisas enligt  detta kapitel eller enligt motsvarande bestämmelser i ett  annat EU-land omprövas enligt bestämmelserna i 66 kap. 2-8, 
18, 19, 21, 22 och 27-29 §§, 30 § första stycket och 31-35 §§  skatteförfarandelagen (2011:1244).
Hur en begäran om omprövning ska göras framgår även av  artiklarna 61 och 61a i genomförandeförordningen.
Överklagande av beslut om skatt
57 §
Beslut om skatt enligt denna lag som redovisas enligt  detta kapitel eller enligt motsvarande bestämmelser i ett  annat EU-land får överklagas till allmän förvaltningsdomstol  av den som beslutet gäller eller av det allmänna ombudet hos  Skatteverket.
I fråga om överklagandet tillämpas bestämmelserna i 67 kap. 
2 § andra stycket, 5 §, 6 § andra meningen, 12, 13, 19-25, 27-37 och 39 §§ skatteförfarandelagen (2011:1244).
Förfarandet i övrigt i samband med beslut om skatt
58 §
I fråga om skatt enligt denna lag som ska redovisas  enligt detta kapitel eller enligt motsvarande bestämmelser i  ett annat EU-land tillämpas bestämmelserna i  skatteförfarandelagen (2011:1244) om
1. uppgifter som har lämnats för någon annans räkning i 
4 kap.,
2. föreläggande i 37 kap. 9 och 10 §§,
3. Skatteverkets utredningsskyldighet och  kommunikationsskyldighet i 40 kap. 1-3 §§,
4. revision i 41 kap.,
5. ersättning för kostnader för ombud, biträde eller utredning  i 43 kap.,
6. bevissäkring i 45 kap.,
7. betalningssäkring i 46 kap.,
8. uppgifter och handlingar som ska undantas från kontroll i 
47 kap.,
9. skattetillägg i 49 kap. 4-7, 10-13, 15 och 19 §§,
10. befrielse från särskilda avgifter i 51 kap 1 §,
11. beslut om särskilda avgifter i 52 kap. 3-7, 10 och 11 §§,
12. skönsmässiga beslut om skatter i 57 kap. 1 §,
13. ansvar för skatter och avgifter i 59 kap. 13, 15-21, 26  och 27 §§,
14. beslut om befrielse från skatteavdrag,  arbetsgivaravgifter, mervärdesskatt och punktskatt i 60 kap.,
15. betalning av skatter och avgifter i 62 kap. 8, 9 och 
19 §§,
16. anstånd med betalning av skatter och avgifter i 63 kap. 2, 
4-10, 16 och 22 §§,
17. överskott som inte har kunnat betalas tillbaka i 64 kap. 
10 § första stycket,
18. kostnadsränta i 65 kap. 3 §, 4 § första stycket, 7, 8, 11, 
13-15 och 19 §§,
19. besluts verkställbarhet i 68 kap.,
20. verkställighet av beslut om bevissäkring och  betalningssäkring i 69 kap.,
21. indrivning i 70 kap., och
22. övriga bestämmelser om verkställighet i 71 kap.
59 §
Vid omprövning och överklagande av beslut enligt de  bestämmelser som räknas upp i 58 § tillämpas 66 och 67 kap.  skatteförfarandelagen (2011:1244).
60 §
Vid tillämpningen av de bestämmelser som räknas upp i 
58 § ska följande gälla:
1. Det som sägs i skatteförfarandelagen (2011:1244) om  skattedeklaration eller deklaration tillämpas för en särskild  mervärdesskattedeklaration eller en deklaration som lämnats  enligt motsvarande bestämmelser i ett annat EU-land.
2. Det som sägs i skatteförfarandelagen om uppgiftsskyldighet  enligt 15-35 kap. tillämpas även för uppgiftsskyldighet enligt  denna lag.
3. Det som sägs i 49 kap. 7 § tredje stycket  skatteförfarandelagen om Skatteverket tillämpas även för  motsvarande myndighet i ett annat EU-land.
61 §
Om skatt enligt denna lag ska tillgodoräknas på grund av  ett omprövningsbeslut eller ett beslut av en domstol, ska den  beskattningsbara personen tillgodoföras ränta på det  tillgodoräknade beloppet. Intäktsräntan ska beräknas från och  med dagen efter beloppets ursprungliga förfallodag till och  med den dag då beloppet tillgodoräknas.
Räntan ska beräknas efter den räntesats som anges i 65 kap. 
4 § tredje stycket skatteförfarandelagen (2011:1244). Dessutom  tillämpas 65 kap. 20 § skatteförfarandelagen.
62 §
Indrivning får inte begäras av ett belopp som omfattas av  anstånd.
Avdrag och återbetalning av ingående skatt
63 §
En beskattningsbar person som varken har sätet för sin  ekonomiska verksamhet eller ett fast etableringsställe inom EU  har inte rätt till avdrag för ingående skatt enligt 13 kap. om  denne redovisar mervärdesskatt enligt
1. tredjelandsordningen i 11 §,
2. importordningen i 15 § första stycket 1 b eller c, eller
3. bestämmelser som i ett annat EU-land motsvarar  tredjelandsordningen i artiklarna 358-369 eller  importordningen i artiklarna 369l-369x i  mervärdesskattedirektivet.
En beskattningsbar person som saknar rätt till avdrag för  ingående skatt enligt första stycket har efter ansökan rätt  till återbetalning av ingående skatt enligt 14 kap. avseende  förvärv eller import som hänför sig till de beskattningsbara  verksamheter i Sverige som omfattas av bestämmelserna i första  stycket 1-3. En ansökan om återbetalning ska göras enligt 66-68 §§.
Första och andra styckena gäller inte om annat följer av 65 §.
64 §
En beskattningsbar person har inte rätt till avdrag  enligt 13 kap. för ingående skatt som avser förvärv eller  import i verksamheter för vilka den beskattningsbara personen  redovisar mervärdesskatt enligt
1. unionsordningen i 12, 13 eller 14 §,
2. importordningen i 15 § första stycket 1 a, eller
3. bestämmelser som i ett annat EU-land motsvarar
a) unionsordningen i artiklarna 369a-369k i  mervärdesskattedirektivet, eller
b) importordningen i artiklarna 369l-369x i  mervärdesskattedirektivet, om den beskattningsbara personen är  etablerad i det EU-landet.
En beskattningsbar person som saknar rätt till avdrag för  ingående skatt enligt första stycket har efter ansökan rätt  till återbetalning av ingående skatt enligt 14 kap. avseende  förvärv eller import som hänför sig till de beskattningsbara  verksamheter i Sverige som omfattas av bestämmelserna i första  stycket 1-3. En ansökan om återbetalning ska göras enligt 69  eller 73 §.
Första och andra styckena gäller inte om annat följer av 65 §.
65 §
Den som är eller ska vara registrerad för mervärdesskatt  i Sverige för annan verksamhet än sådan som omfattas av  bestämmelserna i 63 och 64 §§ får dock göra avdrag för  ingående skatt enligt 13 kap. avseende förvärv eller import  som hänför sig till de beskattningsbara verksamheter i Sverige  som omfattas av bestämmelserna.
Ansökan om återbetalning av ingående skatt
Ansökan för vissa beskattningsbara personer etablerade utanför  EU
66 §
En beskattningsbar person som vill få återbetalning av  ingående skatt enligt 63 § andra stycket ska ansöka om detta  hos Skatteverket.
67 §
En ansökan ska vara undertecknad av den sökande eller av  dennes ombud. Tillsammans med ansökan ska följande handlingar  ges in:
1. Om den ingående skatten avser ett förvärv: fakturan i  original. Om en faktura hänvisar till underliggande fakturor  ska även dessa bifogas.
2. Om den ingående skatten avser en import av varor: ett  importdokument utfärdat av Tullverket.
3. Andra handlingar som behövs för att Skatteverket ska kunna  bedöma den sökandes rätt till återbetalning.
68 §
För den sökande gäller också vad som föreskrivs i  följande bestämmelser i 14 kap.:
- 40 § första stycket och 41 § om formulär för ansökan samt  ansökans innehåll,
- 42 § om återbetalningsperiod,
- 43 § om ansökningstid,
- 44 § om minimibelopp,
- 47 och 48 §§ om återkrav och avräkning, och
- 76 § om indrivning av belopp.
Ansökan riktad till Sverige som ges in via den elektroniska  portalen i ett annat EU-land
69 §
En beskattningsbar person som vill få återbetalning av  ingående skatt enligt 64 § andra stycket ska ansöka om detta  hos Skatteverket. Ansökan ska göras genom den elektroniska  portal som inrättats för detta ändamål i det EU-land där den  sökande är etablerad eller, om sökanden inte är etablerad inom  EU, omfattas av ett identifieringsbeslut för tillämpning av  unionsordningen i artiklarna 369a-369k i  mervärdesskattedirektivet.
70 §
För den sökande gäller också vad som föreskrivs om  återbetalning i 14 kap. 11 §, 12 § andra stycket, 13-32 §§ och 
76 §. Vad som sägs i dessa bestämmelser om det EU-land där den  sökande är etablerad ska gälla även för det EU-land där en  sökande som inte är etablerad inom EU omfattas av ett  identifieringsbeslut för tillämpning av unionsordningen i  artiklarna 369a-369k i mervärdesskattedirektivet.
Ansökan riktad till andra EU-länder som ges in via den  elektroniska portalen i Sverige
71 §
En beskattningsbar person som är etablerad i Sverige och  som vill få återbetalning av mervärdesskatt i ett annat EU-
land avseende förvärv eller import i det EU-landet som hänför  sig till sådana beskattningsbara verksamheter som omfattas av 
12, 13 eller 14 § eller av 15 § första stycket 1 a, ska rikta  en ansökan om återbetalning till det landet. Detsamma gäller  för en beskattningsbar person som inte är etablerad inom EU  men som omfattas av ett identifieringsbeslut för  unionsordningen enligt 12 § första stycket 1 b eller 13 §  första stycket 1 b.
72 §
Den som ansöker om återbetalning ska ge in ansökan till  Skatteverket genom den elektroniska portal som inrättats för  detta ändamål.
För den som är etablerad i Sverige gäller detsamma om  förvärven eller importen hänför sig till sådana  beskattningsbara verksamheter som i ett annat EU-land omfattas  av unionsordningen eller importordningen enligt bestämmelser  som motsvarar artiklarna 369a-369x i  mervärdesskattedirektivet.
Ansökan riktad till Sverige som ges in via den elektroniska  portalen i Sverige
73 §
En beskattningsbar person som vill få återbetalning av  mervärdesskatt avseende förvärv eller import som hänför sig  till en beskattningsbar verksamhet här i landet som omfattas  av unionsordningen enligt 12, 13 eller 14 § eller  importordningen enligt 15 § första stycket 1 a ska ge in  ansökan till Skatteverket genom den elektroniska portalen.
Omprövning av beslut om återbetalning
74 §
Bestämmelserna i 66 kap. skatteförfarandelagen 
(2011:1244) gäller vid omprövning av Skatteverkets beslut om  återbetalning av ingående skatt till en beskattningsbar person  som ansöker om återbetalning enligt 69 eller 73 §.
Första stycket gäller inte omprövningsbeslut enligt 14 kap. 27  och 28 §§.
75 §
Bestämmelserna i 14 kap. 73 och 75 §§ gäller vid  omprövning av Skatteverkets beslut om återbetalning av  ingående skatt till en beskattningsbar person som ansöker om  återbetalning enligt 66 §.
Dokumentationsskyldighet
76 §
Den som ett identifieringsbeslut gäller för enligt detta  kapitel eller enligt motsvarande bestämmelser i ett annat EU-
land ska genom räkenskaper eller annan lämplig dokumentation  se till att det finns underlag för de leveranser av varor  eller tillhandahållanden av tjänster som omfattas av beslutet.
Underlagen ska vara så detaljerade att Skatteverket kan avgöra  om en särskild mervärdesskattedeklaration eller en deklaration  som lämnats enligt motsvarande bestämmelser i ett annat EU-
land är korrekt.
För en representant gäller skyldigheten enligt första och  andra styckena i fråga om varje beskattningsbar person som  representanten företräder.
77 §
Om Skatteverket begär det, ska den beskattningsbara  personen eller dennes representant göra det underlag som avses  i 76 § tillgängligt på elektronisk väg.
Underlaget ska bevaras i tio år efter utgången av det år då  den transaktion som underlaget avser utfördes.
78 §
Om ett identifieringsbeslut för unionsordningen enligt 12  eller 14 § eller för importordningen enligt 15 § gäller en  mervärdesskattegrupp, ska det underlag som avses i 75 § finnas  tillgängligt hos den huvudman som Skatteverket har utsett för  gruppen enligt 4 kap. 11 §.
23 kap. Särskild ordning för deklaration och betalning av  mervärdesskatt vid import
Innehåll
1 §
I detta kapitel finns bestämmelser om en särskild ordning  för deklaration och betalning av mervärdesskatt vid import.  Bestämmelserna avser
- tillämpningsområde (2 §),
- betalning och redovisning till Tullverket (3 §),
- dokumentationsskyldighet (4 och 5 §§), och
- omräkning av belopp till svenska kronor (6 §).
Tillämpningsområde
2 §
Vid import av varor där försändningen eller transporten av  varorna avslutas här i landet får den som anmäler varornas  ankomst till Tullverket åt den person som varorna är avsedda  för använda den särskilda ordning för deklaration och  betalning av mervärdesskatt som framgår av 3 och 4 §§, om
1. varorna transporteras i försändelser med ett verkligt värde  på högst 150 euro,
2. varken den särskilda ordningen i 22 kap. 15 § eller  bestämmelser som i ett annat EU-land motsvarar den särskilda  ordningen i artiklarna 369l-369x i mervärdesskattedirektivet  används för varorna, och
3. varorna inte är punktskattepliktiga.
Betalning och redovisning till Tullverket
3 §
Den person som varorna är avsedda för är skyldig att  betala mervärdesskatt för importen.
Den person som anmäler varornas ankomst till Tullverket enligt 
2 § ska ta ut mervärdesskatt för importen från den som varorna  är avsedda för och betala in mervärdesskatten månadsvis senast  vid den tidpunkt då tullskuld skulle ha uppkommit enligt  tullagstiftningen om varan hade varit belagd med tull.
Den som anmäler varorna ska också redovisa mervärdesskatten  månadsvis i en sammanställning som ska ges in till Tullverket  vid den tidpunkt som anges i andra stycket. I  sammanställningen ska det totala beloppet av den  mervärdesskatt som tagits ut under den aktuella  kalendermånaden anges.
Dokumentationsskyldighet
4 §
Den som tillämpar den särskilda ordningen ska genom  räkenskaper eller annan lämplig dokumentation se till att det  finns underlag för de importer som omfattas av den särskilda  ordningen. Underlagen ska vara så detaljerade att Tullverket  kan avgöra om en sammanställning enligt 3 § tredje stycket är  korrekt.
5 §
Om Tullverket begär det, ska den som tillämpar den  särskilda ordningen göra underlaget tillgängligt på  elektronisk väg.
Underlaget ska bevaras i sju år efter utgången av det år då  den transaktion som underlaget avser utfördes.
Omräkning av belopp till svenska kronor
6 §
Motsvarigheten i svenska kronor till 150 euro i 2 § är  detsamma som motsvarigheten i svenska kronor till beloppet för  tullfrihet för varor av ringa värde enligt artikel 23 i  förordningen om tullbefrielse.
24 kap. Överklagande
1 §
Vid överklagande av beslut enligt denna lag gäller 67 kap.  skatteförfarandelagen (2011:1244), om inte annat följer av 2-8 §§.
Lag (2024:942)
.
Bestämmelser om överklagande i andra kapitel
2 §
Bestämmelser om överklagande finns även i 22 kap. om  särskilda ordningar för distansförsäljning av varor och vissa  tillhandahållanden av tjänster.
Överklagande i vissa fall
3 §
Beslut av Skatteverket som överklagas till en  förvaltningsrätt ska tas upp av Förvaltningsrätten i Falun om  beslutet gäller ärenden om
1. betalningsskyldighet enligt 10 kap. 79 §,
2. återbetalning av ingående skatt till en sådan  beskattningsbar person etablerad utanför EU som avses i 
14 kap. 33-35 §§ och som ansöker om återbetalning enligt 
14 kap. 40 § första stycket,
3. betalningsskyldighet och avräkning enligt 14 kap. 47 §, och
4. återbetalning av ingående skatt enligt 14 kap. 59-67 c §§.
Lag (2024:556)
.
4 §
Beslut av Skatteverket om gruppregistrering enligt 4 kap. 
11 § och om ändring eller avregistrering enligt 4 kap. 12 §  som överklagas till en förvaltningsrätt ska tas upp av den  förvaltningsrätt som är behörig att pröva ett överklagande av  grupphuvudmannen.
5 §
Beslut om avräkning enligt 14 kap. 47 § får överklagas  särskilt på den grunden att avräkningsbeslutet i sig är  felaktigt men i övrigt bara i samband med överklagande av  beslut om betalningsskyldighet.
6 §
Ett överklagande enligt 3, 4 eller 5 § ska ha kommit in  inom två månader från den dag då klaganden fick del av  beslutet.
Detsamma gäller ett överklagande av beslut om villkor för  undantag från skatteplikt, identifiering eller återkallelse  enligt 18 kap. 16, 17, 27, 29, 32 eller 33 §.
Lag (2024:942)
.
7 §
Ett beslut enligt 4 kap. 11 eller 12 § får även överklagas  av det allmänna ombudet hos Skatteverket. Om en enskild part  överklagar ett sådant beslut förs det allmännas talan av  Skatteverket.
8 §
Beslut om identifiering eller återkallelse enligt 18 kap. 
27, 29, 32 eller 33 § får inte överklagas om överklagandet  avser sådana villkor för undantag från skatteplikt som prövats  av en behörig myndighet i ett annat EU-land.
Lag (2024:942)
.
Övergångsbestämmelser
2023:200
1. Denna lag träder i kraft den 1 juli 2023.
2. Genom lagen upphävs
a) mervärdesskattelagen (1994:200),
b) lagen (2011:1245) om särskilda ordningar för mervärdesskatt  för distansförsäljning av varor och för tjänster.
3. Den upphävda mervärdesskattelagen gäller dock fortfarande  enligt vad som anges i punkt 8, 9 och 17.
4. Den upphävda lagen om särskilda ordningar för  mervärdesskatt för distansförsäljning av varor och för  tjänster gäller fortfarande för förhållanden som hänför sig  till tiden före ikraftträdandet.
5. Bestämmelserna i 2 kap. 26 och 27 §§, 5 kap. 40-44 §§, 
7 kap. 18 och 35 §§ och 8 kap. 4 § tillämpas inte på vouchrar  utställda före den 1 januari 2019.
6. Bestämmelserna i 6 kap. 62-65 §§ tillämpas inte på en  beskattningsbar person som vid utgången av juni 2021  omfattades av ett gällande identifieringsbeslut enligt lagen 
(2011:1245) om särskilda ordningar för mervärdesskatt för  distansförsäljning av varor och för tjänster och vid utgången  av juni 2023 fortfarande omfattas av ett sådant gällande  identifieringsbeslut.
Om den beskattningsbara personen begär det ska Skatteverket  dock besluta att den nya bestämmelsen i 6 kap. 62 § ska  tillämpas om förutsättningarna för det är uppfyllda.
7. Bestämmelserna i 14 kap. 3-32 §§ om återbetalning till  beskattningsbara personer etablerade i andra EU-länder och  bestämmelserna i 14 kap. 33-48 §§ om återbetalning till  beskattningsbara personer som inte är etablerade inom EU  tillämpas inte på återbetalningsperioder som påbörjats före  ikraftträdandet.
8. För återbetalningsperioder som påbörjats före  ikraftträdandet gäller bestämmelserna i 10 och 19 kap. i den  upphävda mervärdesskattelagen i fråga om återbetalning till  beskattningsbara personer som är etablerade i andra EU-länder  eller beskattningsbara personer som inte är etablerade inom  EU.
9. Bestämmelserna om utfärdande av faktura i 11 kap. 3 § i den  upphävda mervärdesskattelagen gäller om betalning eller  a conto för leveransen har tagits emot före ikraftträdandet.
10. Om skattskyldigheten för en omsättning inträtt enligt 
1 kap. 3 § i den upphävda mervärdesskattelagen för att varan  före ikraftträdandet sänts till köparen mot postförskott eller  efterkrav, ska en beskattningsgrundande händelse inte anses  ske efter ikraftträdandet enligt 7 kap. 4 § vid den tidpunkt  då varan lämnas ut.
11. Med mervärdesskatt enligt denna lag och skyldighet att  betala mervärdesskatt likställs i tillämpliga delar skatt  enligt den upphävda mervärdesskattelagen och skyldighet att  betala sådan skatt.
12. Om någon bestämmelse i de upphävda lagarna har tillämpats  och den motsvaras av en bestämmelse i denna lag, ska  bestämmelsen i denna lag anses ha tillämpats.
13. En ny-, till- eller ombyggnad på en investeringsvara,  eller en del av en investeringsvara ska vid tillämpning av 
15 kap. ses som ett förvärv med en justeringsperiod på tio år,  om investeringsvaran eller delen av investeringsvaran
- vid ett förvärv eller nybyggnad före den 1 januari 2017  ansågs som en fastighet enligt 1 kap. 11 § och 8 a kap. i den  upphävda mervärdesskattelagen, och
- vid en överlåtelse eller ändrad användning som sker efter  ikraftträdandet inte utgör en fastighet enligt 2 kap. 11 § och 
15 kap.
14. Avdrag som avser ett förvärv eller ny-, till- eller  ombyggnad som skett före den 1 januari 2017 ska inte justeras,  om en investeringsvara eller en del av en investeringsvara
- vid en överlåtelse eller ändrad användning som sker efter  ikraftträdandet anses utgöra en fastighet enligt 2 kap. 11 §  och 15 kap., och
- vid förvärvet eller ny-, till- eller ombyggnaden inte ansågs  som fastighet enligt 1 kap. 11 § och 8 a kap. i den upphävda  mervärdesskattelagen.
15. En fastighet eller lägenhet som varit föremål för ny-,  till-, eller ombyggnad ska vid tillämpning av 15 kap. anses  som en investeringsvara, om
- avdrag för en ny-, till-, eller ombyggnad gjorts före den 
1 januari 2016 i enlighet med 8 kap. 4 § första stycket 5 i  den upphävda mervärdesskattelagen, och
- fastigheten eller lägenheten ansågs som en investeringsvara  enligt den lagen.
16. För en hyresgäst eller bostadrättshavare som gjort ett  sådant avdrag för en ny-, till- eller ombyggnad på en  investeringsvara som avses i punkt 15 gäller detsamma som  enligt 15 kap. 3 § gäller för hyresgäster eller  bostadsrättshavare.
17. Den upphävda mervärdesskattelagen gäller i övrigt för  förhållanden som hänför sig till tiden före ikraftträdandet.
2024:497
1. Denna lag träder i kraft den 1 augusti 2024.
2. Äldre bestämmelser gäller fortfarande för förhållanden som  hänför sig till tiden före ikraftträdandet.
2024:942
1. Denna lag träder i kraft den 1 januari 2025.
2. Äldre föreskrifter gäller fortfarande för mervärdesskatt  som avser beskattningsbara transaktioner för vilka den  beskattningsgrundande händelsen inträffat före  ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.