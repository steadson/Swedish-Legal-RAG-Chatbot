Title: Lag (2016:1145) om offentlig upphandling
SFS Number: Svensk författningssamling 2016:1145
URL: https://www.riksdagen.se/sv/dokument-och-lagar/dokument/svensk-forfattningssamling/lag-20161145-om-offentlig-upphandling_sfs-2016-1145/
Source Link: http://rkrattsbaser.gov.se/sfst?bet=2016:1145
Amendment Register Link: http://rkrattsbaser.gov.se/sfsr?bet=2016:1145
Ministry/Authority: Finansdepartementet OU
Issued: 2016-12-01
Metadata: {"Utfärdad": "2016-12-01", "Ändrad": "t.o.m. SFS 2025:360"}

==================================================

Lag (2016:1145) om offentlig upphandling
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2016:1145
Departement/myndighet
:   
Finansdepartementet OU
Utfärdad
:   
2016-12-01
Ändrad
:   
t.o.m. SFS 2025:360
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens innehåll, tillämpningsområde och definitioner
2 kap. Blandad upphandling
3 kap. Undantag från lagens tillämpningsområde
4 kap. Allmänna bestämmelser
5 kap. Tröskelvärden
6 kap. Upphandlingsförfaranden
7 kap. Ramavtal, inköpscentraler och annan samordnad  upphandling
8 kap. Elektroniska metoder för upphandling
9 kap. Tekniska krav
10 kap. Annonsering av upphandling och inbjudan till  anbudssökande
11 kap. Tidsfrister för anbudsansökningar och anbud
12 kap. Kommunikation, information till leverantörer och  dokumentation
13 kap. Uteslutning av leverantörer
14 kap. Kvalificering
15 kap. Egen försäkran och utredning om leverantörer
16 kap. Utvärdering av anbud och tilldelning av kontrakt
17 kap. Fullgörande av kontrakt
18 kap. Projekttävlingar
19 kap. Annonspliktiga upphandlingar under tröskelvärdena och  annonspliktiga upphandlingar av tjänster enligt bilaga 2
19 a kap. Direktupphandling
20 kap. Avtalsspärr, överprövning och skadestånd
21 kap. Tillsyn och upphandlingsskadeavgift
22 kap. Kapitlet har upphävts genom lag (2023:815).
Övergångsbestämmelser
1 kap. Lagens innehåll, tillämpningsområde och definitioner
Lagens innehåll
1 §
Innehållet i denna lag är uppdelat enligt följande:
- lagens innehåll, tillämpningsområde och definitioner 
(1 kap.),
- blandad upphandling (2 kap.),
- undantag från lagens tillämpningsområde (3 kap.),
- allmänna bestämmelser (4 kap.),
- tröskelvärden (5 kap.),
- upphandlingsförfaranden (6 kap.),
- ramavtal, inköpscentraler och annan samordnad upphandling 
(7 kap.),
- elektroniska metoder för upphandling (8 kap.),
- tekniska krav (9 kap.),
- annonsering av upphandling och inbjudan till anbudssökande 
(10 kap.),
- tidsfrister för anbudsansökningar och anbud (11 kap.),
- kommunikation, information till leverantörer och  dokumentation (12 kap.),
- uteslutning av leverantörer (13 kap.),
- kvalificering (14 kap.),
- egen försäkran och utredning om leverantörer (15 kap.),
- utvärdering av anbud och tilldelning av kontrakt (16 kap.),
- fullgörande av kontrakt (17 kap.),
- projekttävlingar (18 kap.),
- annonspliktiga upphandlingar under tröskelvärdena och  annonspliktiga upphandlingar av tjänster enligt bilaga 2 
(19 kap.),
- direktupphandling (19 a kap.),
- avtalsspärr, överprövning och skadestånd (20 kap.), och
- tillsyn och upphandlingsskadeavgift (21 kap.).
Till lagen hör följande bilagor:
- Förteckning över byggentreprenadkontrakt (bilaga 1),
- Förteckning över sociala tjänster och andra särskilda  tjänster (bilaga 2), och
- Definitioner av vissa tekniska specifikationer (bilaga 3).
Lag (2023:815)
Offentlig upphandling
2 §
Denna lag gäller för upphandling som genomförs av en  upphandlande myndighet (offentlig upphandling). Med  upphandling avses de åtgärder som vidtas i syfte att anskaffa  varor, tjänster eller byggentreprenader genom tilldelning av  kontrakt.
Lagen gäller även när en upphandlande myndighet anordnar en  projekttävling. Vad som avses med projekttävling anges i 1  kap. 19 §.
Andra lagar om upphandling
3 §
Bestämmelser om upphandling finns även i lagen 
(2016:1146) om upphandling inom försörjningssektorerna, lagen 
(2016:1147) om upphandling av koncessioner och lagen 
(2011:1029) om upphandling på försvars- och  säkerhetsområdet.
Undantag från förvaltningslagen
3 a §
Om förvaltningslagen (2017:900) är tillämplig i ett  ärende om upphandling, ska den upphandlande myndigheten inte  tillämpa 10 och 25 §§ i den lagen.
Lag (2018:859)
.
Tröskelvärden och beräkning av värdet av en upphandling
4 §
Värdet av en upphandling eller en projekttävling ska  beräknas enligt bestämmelserna i 5 kap.
Om det beräknade värdet av en upphandling eller en  projekttävling uppgår till minst det tröskelvärde som gäller  enligt 5 kap. 1 § och upphandlingen eller projekttävlingen  inte avser en tjänst av sådant slag som anges i bilaga 2, ska  den genomföras med tillämpning av denna lag utom 19 kap. och 
19 a kap.
Om det beräknade värdet av en upphandling eller en  projekttävling understiger tröskelvärdet eller om  upphandlingen eller projekttävlingen avser en tjänst av sådant  slag som anges i bilaga 2, ska den genomföras med tillämpning  av 19 kap. eller 19 a kap.
Lag (2021:1110)
.
Tillämpningsområdet i särskilda situationer
Upphandling av forsknings- och utvecklingstjänster
5 §
Denna lag gäller för upphandling av forsknings- och  utvecklingstjänster som omfattas av CPV-koderna 73000000-2  till 73120000-9, 73300000-5, 73420000-2 eller 73430000-5,  om 1. resultaten uteslutande tillkommer den upphandlande  myndigheten i den egna verksamheten, och
2. den tillhandahållna tjänsten betalas helt av den  upphandlande myndigheten.
Kontrakt som subventioneras med mer än hälften av en  upphandlande myndighet
6 §
Denna lag ska tillämpas på kontrakt som upphandlas av  någon annan än en upphandlande myndighet eller av en  upphandlande myndighet för någon annans räkning, om
1. mer än hälften av kostnaden för kontraktet täcks av  direkta bidrag från en upphandlande myndighet,
2. kontraktets värde beräknas uppgå till minst de  tröskelvärden som avses i 5 kap. 2 §, och
3. kontraktet avser
a) en byggentreprenad som avser sådana anläggningsarbeten som  anges i bilaga 1,
b) en byggentreprenad som avser uppförande av sjukhus,  anläggningar för sport, rekreation och fritid, skol- eller  universitetsbyggnader eller byggnader för  administrationsändamål, eller
c) tjänster som har samband med ett byggentreprenadkontrakt  som avses i a eller b.
En upphandlande myndighet som lämnar ett sådant bidrag ska se  till att bestämmelserna i denna lag tillämpas om kontraktet  upphandlas av någon annan än myndigheten.
Var finns definitioner och förklaringar?
7 §
I detta kapitel finns definitioner av begrepp som används  i lagen. I bilaga 3 finns definitioner av vissa tekniska  specifikationer.
Det finns definitioner och förklaringar också i andra kapitel.  Bestämmelser om betydelsen av följande begrepp, termer och  uttryck finns i nedan angivna paragrafer:
- anbudsinfordran i 10 kap. 1 §,
- blandade kontrakt i 2 kap. 1 §,
- CPV-nomenklaturen i 4 kap. 19 §,
- direktupphandling i 19 a kap. 1 §,
- dynamiskt inköpssystem i 8 kap. 1 §,
- elektronisk auktion i 8 kap. 15 §,
- elektronisk katalog i 8 kap. 28 §,
- förfarande för inrättande av innovationspartnerskap i 6 kap. 
30 och 31 §§,
- förhandlat förfarande med föregående annonsering i 6 kap. 
4-6 §§,
- förhandlat förfarande utan föregående annonsering i 6 kap. 
12-19 §§,
- intern upphandling i 3 kap. 11-16 §§,
- konkurrenspräglad dialog i 6 kap. 20 och 21 §§,
- leverantör av medietjänster i 3 kap. 20 §,
- märkning i 9 kap. 12 §,
- selektivt förfarande i 6 kap. 3 §, och
- öppet förfarande i 6 kap. 2 §.
Lag (2021:1110)
.
Definitioner
8 §
Med anbudssökande avses den som har ansökt om att få eller  inbjudits att delta i ett förfarande som genomförs i fler än  ett steg.
Lag (2021:1110)
.
9 §
Med byggentreprenadkontrakt avses ett kontrakt som
1. avser utförande eller både projektering och utförande av  arbete som är hänförligt till en verksamhet som anges i  bilaga 1,
2. avser utförande eller både projektering och utförande av  ett byggnadsverk, eller
3. innebär att ett byggnadsverk realiseras, enligt krav som  ställs upp av en upphandlande myndighet som utövar ett  avgörande inflytande över typen av byggnadsverk eller över  projekteringen.
10 §
Med byggnadsverk avses det samlade resultatet av bygg-  och anläggningsarbeten, om resultatet självständigt fyller en  teknisk eller ekonomisk funktion.
11 §
Med central upphandlande myndighet avses en statlig  myndighet och en sådan upphandlande myndighet som anges i  bilaga I till direktiv 2014/24/EU.
11 a §
Med CPV-kod avses sådana referensnummer som fastställs  i Europaparlamentets och rådets förordning (EG) nr 2195/2002  av den 5 november 2002 om en gemensam terminologi vid  offentlig upphandling (CPV), i lydelsen enligt Europeiska  kommissionens förordning (EG) nr 213/2008.
Lag (2021:1110)
.
12 §
Med direktiv 2014/24/EU avses Europaparlamentets och  rådets direktiv 2014/24/EU av den 26 februari 2014 om  offentlig upphandling och om upphävande av direktiv 
2004/18/EG, i den ursprungliga lydelsen.
13 §
Med elektroniska medel avses elektronisk utrustning för  behandling och lagring av data som sänds, överförs eller tas  emot via kabel eller radiovågor eller på optisk eller annan  elektromagnetisk väg.
14 §
Med inköpscentral avses en upphandlande myndighet som  stadigvarande tillhandahåller centraliserad inköpsverksamhet  i form av
1. anskaffning av varor eller tjänster som är avsedda för  upphandlande myndigheter, eller
2. tilldelning av kontrakt eller ingående av ramavtal om  varor, tjänster eller byggentreprenader som är avsedda för  upphandlande myndigheter.
15 §
Med kontrakt avses ett skriftligt avtal med ekonomiska  villkor som
1. ingås mellan en eller flera upphandlande myndigheter och  en eller flera leverantörer, och
2. avser leverans av varor, tillhandahållande av tjänster  eller utförande av byggentreprenad.
16 §
Med leverantör avses den som på marknaden  tillhandahåller varor eller tjänster eller utför  byggentreprenader.
Med leverantör avses också grupper av leverantörer.
17 §
Med livscykel avses samtliga skeden, inklusive forskning  och utveckling, som en vara, tjänst eller ett byggnadsverk  genomgår från råvaruanskaffning eller generering av resurser  till bortskaffande, sanering och tjänstens eller  användningens slut.
18 §
Med offentligt styrt organ avses en sådan juridisk person  som tillgodoser behov i det allmännas intresse, under  förutsättning att behovet inte är av industriell eller  kommersiell karaktär, och
1. som till största delen är finansierad av staten, en kommun,  en region eller en upphandlande myndighet,
2. vars verksamhet står under kontroll av staten, en kommun,  en region eller en upphandlande myndighet, eller
3. i vars styrelse eller motsvarande ledningsorgan mer än  halva antalet ledamöter är utsedda av staten, en kommun, en  region eller en upphandlande myndighet.
Lag (2019:970)
.
19 §
Med projekttävling avses en tävling som är öppen för  alla och som anordnas av en upphandlande myndighet i syfte  att förvärva en ritning eller en projektbeskrivning som en  jury utsett till vinnande bidrag.
20 §
Med ramavtal avses ett avtal som ingås mellan en eller  flera upphandlande myndigheter och en eller flera  leverantörer i syfte att fastställa villkoren i kontrakt som  senare ska tilldelas under en given tidsperiod.
21 §
Med tjänstekontrakt avses ett kontrakt som gäller  tillhandahållande av andra tjänster än de som avses i 9 §.
22 §
Med upphandlande myndighet avses en statlig eller  kommunal myndighet.
Vid tillämpning av denna lag ska med myndighet jämställas
1. beslutande församling i en kommun eller en region,
2. offentligt styrt organ som avses i 18 §, och
3. sammanslutning av
a) en eller flera myndigheter enligt första stycket eller  församlingar enligt 1, eller
b) ett eller flera organ enligt 2.
Lag (2019:970)
.
23 §
Med upphandlingsdokument avses varje dokument som en  upphandlande myndighet använder för att beskriva eller  fastställa innehållet i upphandlingen.
24 §
Med varukontrakt avses ett kontrakt som gäller köp,  leasing, hyra eller hyrköp av en vara. Ett varukontrakt kan  som ett underordnat inslag omfatta kompletterande monterings-  och installationsarbeten.
2 kap. Blandad upphandling
Blandade kontrakt
1 §
Med ett blandat kontrakt avses
1. ett kontrakt som avser flera olika slag av upphandling 
(varor, tjänster eller byggentreprenader eller olika slag av  tjänster) som alla regleras i denna lag, eller
2. ett kontrakt som avser dels upphandling som regleras i  denna lag, dels annan upphandling.
Kontrakt enligt första stycket 1 regleras i 2 §. Kontrakt  enligt första stycket 2 regleras i 3-12 §§.
Lag (2018:1159)
.
Blandade kontrakt som avser flera olika slag av upphandling  som alla regleras i denna lag
2 §
Om ett blandat kontrakt avser flera olika slag av  upphandling som alla regleras i denna lag ska upphandlingen  genomföras i enlighet med bestämmelserna för det slag av  upphandling som är huvudföremålet för kontraktet.
För ett blandat kontrakt som avser både varor och tjänster ska  huvudföremålet bestämmas utifrån det högsta av de uppskattade  värdena för varorna eller tjänsterna.
För ett blandat kontrakt som avser både tjänster som anges i  bilaga 2 och andra tjänster ska huvudföremålet bestämmas  utifrån det högsta av de uppskattade värdena för tjänsterna.
Lag (2021:1110)
.
Blandade kontrakt som regleras såväl i denna lag  som av andra bestämmelser
Blandade kontrakt med inslag av upphandling enligt lagen om  upphandling inom försörjningssektorerna
3 §
Om ett blandat kontrakt avser både upphandling som  regleras i denna lag och upphandling som regleras i lagen 
(2016:1146) om upphandling inom försörjningssektorerna, avgör 
2 kap. 11-27 §§ i lagen om upphandling inom  försörjningssektorerna vilka bestämmelser som ska tillämpas  för kontraktet.
Delbara och odelbara blandade kontrakt
4 §
Ett delbart blandat kontrakt är ett kontrakt där det  ingår delar som kan särskiljas objektivt. Sådana kontrakt  behandlas i 5-11 §§.
Ett odelbart blandat kontrakt är ett kontrakt där det ingår  delar som inte kan särskiljas objektivt. Sådana kontrakt  behandlas i 12 §.
Tilldelning av delbara blandade kontrakt
5 §
Om ett delbart blandat kontrakt avser både upphandling  som regleras i denna lag och upphandling som inte regleras i  denna lag, får den upphandlande myndigheten tilldela separata  kontrakt för de olika delarna. Myndigheten får också tilldela  ett enda kontrakt.
Tilldelning av ett delbart blandat kontrakt som separata  kontrakt
6 §
Om den upphandlande myndigheten tilldelar ett delbart  blandat kontrakt som separata kontrakt, ska de bestämmelser  som gäller för varje separat kontrakt tillämpas för det  kontraktet.
Tilldelning av ett delbart blandat kontrakt som ett enda  kontrakt
7 §
Om den upphandlande myndigheten tilldelar ett delbart  blandat kontrakt som ett enda kontrakt, ska denna lag  tillämpas på kontraktet, om inte något annat följer av 8-11 
§§.
Tilldelning av ett delbart blandat kontrakt som ett enda  kontrakt när det ingår koncessioner
8 §
Om den upphandlande myndigheten tilldelar ett delbart  blandat kontrakt som ett enda kontrakt och kontraktet avser  dels upphandling av varor, tjänster eller byggentreprenader  som regleras i denna lag, dels upphandling som regleras i  lagen (2016:1147) om upphandling av koncessioner ska  kontraktet tilldelas med tillämpning av
1. bestämmelserna om upphandling över tröskelvärdena i denna  lag, om värdet av den del av kontraktet som regleras i denna  lag beräknas uppgå till minst det tröskelvärde som ska  tillämpas enligt 1 kap. 4 § och 5 kap. 1 §, eller
2. bestämmelserna i 19 kap. eller 19 a kap. i denna lag, om  värdet av den del av kontraktet som regleras i denna lag  beräknas understiga det tröskelvärde som ska tillämpas enligt 
1 kap. 4 § och 5 kap. 1 § och värdet av den del som avser  koncessioner beräknas understiga det tröskelvärde som ska  tillämpas enligt lagen om upphandling av koncessioner.
Lag (2021:1110)
.
Tilldelning av ett delbart blandat kontrakt som ett enda  kontrakt när det ingår försvars- eller säkerhetsaspekter
9 §
Om den upphandlande myndigheten tilldelar ett delbart  blandat kontrakt som ett enda kontrakt får kontraktet  tilldelas utan tillämpning av denna lag om kontraktet till en  del omfattas av artikel 346 i fördraget om Europeiska  unionens funktionssätt (EUF-fördraget). Detta gäller även om  kontraktet också avser upphandling som regleras i lagen 
(2011:1029) om upphandling på försvars- och  säkerhetsområdet.
10 §
Om den upphandlande myndigheten tilldelar ett delbart  blandat kontrakt som ett enda kontrakt och det till en del  avser upphandling som regleras i lagen (2011:1029) om  upphandling på försvars- och säkerhetsområdet, får  myndigheten välja att tilldela kontraktet med tillämpning av  bestämmelserna i antingen lagen om upphandling på försvars-  och säkerhetsområdet eller denna lag.
Första stycket påverkar inte tillämpningen av bestämmelserna  om tröskelvärden och undantag i lagen om upphandling på  försvars- och säkerhetsområdet.
11 §
Bestämmelserna i 9 och 10 §§ gäller endast om beslutet  att tilldela ett enda kontrakt fattas på objektiva grunder  och inte i syfte att undvika att bestämmelserna om  upphandling över tröskelvärdena i antingen denna lag eller  lagen (2011:1029) om upphandling på försvars- och  säkerhetsområdet blir tillämpliga.
Tilldelning av odelbara blandade kontrakt
12 §
Vid tilldelning av ett odelbart blandat kontrakt ska de  bestämmelser som gäller för kontraktets huvudföremål  tillämpas.
Om ett sådant kontrakt till en del omfattas av artikel 346 i  EUF-fördraget, får den upphandlande myndigheten tilldela  kontraktet utan tillämpning av denna lag. Om kontraktet i  stället till en del avser upphandling som regleras i lagen 
(2011:1029) om upphandling på försvars- och säkerhetsområdet,  får myndigheten tilldela kontraktet med tillämpning av  bestämmelserna i antingen lagen om upphandling på försvars-  och säkerhetsområdet eller denna lag.
3 kap. Undantag från lagens tillämpningsområde
Upphandling inom försörjningssektorerna
1 §
Denna lag gäller inte för en upphandling eller en  projekttävling som
1. omfattas av lagen (2016:1146) om upphandling inom  försörjningssektorerna, eller
2. är undantagen enligt 3 kap. 4, 10 eller 24 § lagen om  upphandling inom försörjningssektorerna.
Vissa tjänster som är posttjänster närstående
2 §
Denna lag gäller inte för en upphandling som genomförs av  en upphandlande myndighet som tillhandahåller posttjänster  enligt 2 kap. 6 § lagen (2016:1146) om upphandling inom  försörjningssektorerna, om kontraktet avser
1. adresshanteringstjänster, överföring av registrerad  e-post, säker elektronisk överföring av kodade dokument eller  liknande tjänster, om tjänsterna har anknytning till och  utförs helt med elektroniska medel,
2. tjänster som avser postanvisningar, girobetalningar eller  finansiella tjänster som omfattas av CPV-koderna 66100000-1  till 66720000-3, eller av 3 kap. 30 § lagen om upphandling  inom försörjningssektorerna,
3. filatelitjänster, eller
4. tjänster där fysisk leverans eller magasinering kombineras  med andra tjänster som inte är posttjänster 
(logistiktjänster).
Upphandling som rör försvar eller säkerhet
3 §
Denna lag gäller inte för en upphandling eller en  projekttävling som
1. omfattas av lagen (2011:1029) om upphandling på försvars-  och säkerhetsområdet, eller
2. är undantagen enligt 1 kap. 7, 8, 9 eller 10 § lagen om  upphandling på försvars- och säkerhetsområdet.
4 §
Även om en upphandling eller en projekttävling inte är  undantagen enligt 3 §, ska denna lag inte gälla för  upphandlingen eller projekttävlingen, om
1. skyddet av Sveriges väsentliga säkerhetsintressen inte kan  säkerställas om upphandlingen eller projekttävlingen  genomförs enligt denna lag, eller
2. en tillämpning av denna lag skulle kräva att en  upphandlande myndighet tillhandahåller information vars  avslöjande strider mot Sveriges väsentliga  säkerhetsintressen.
5 §
Denna lag gäller inte när upphandlingen och fullgörandet  av kontraktet eller projekttävlingen omfattas av sekretess  eller rör Sveriges väsentliga intressen, om det skydd som  behövs inte kan säkerställas vid en upphandling eller en  projekttävling enligt denna lag.
Allmänt elektroniskt kommunikationsnät och elektronisk  kommunikationstjänst
6 §
Denna lag gäller inte för en upphandling eller en  projekttävling som huvudsakligen syftar till att ge en  upphandlande myndighet möjlighet att
1. tillhandahålla eller driva ett allmänt elektroniskt  kommunikationsnät, eller
2. för allmänheten tillhandahålla en elektronisk  kommunikationstjänst.
Allmänt elektroniskt kommunikationsnät och elektronisk  kommunikationstjänst har samma betydelse som i lagen 
(2022:482) om elektronisk kommunikation.
Lag (2022:505)
.
Upphandling enligt vissa internationella regler
7 §
Denna lag gäller inte för en upphandling eller en  projekttävling som berör försvars- eller säkerhetsintressen  och som en upphandlande myndighet är skyldig att genomföra  enligt andra bestämmelser om upphandlingsförfaranden, om  bestämmelserna har fastställts
1. genom ett internationellt avtal eller arrangemang som har  ingåtts mellan någon av staterna inom Europeiska ekonomiska  samarbetsområdet (EES) och någon annan stat, eller del av  sådan, för ett projekt som är gemensamt för de avtalsslutande  parterna,
2. genom ett internationellt avtal eller arrangemang som  avser stationering av militär personal och som rör en stats  åtaganden, eller
3. av en internationell organisation.
8 §
Denna lag gäller inte för en upphandling eller en  projekttävling som en upphandlande myndighet är skyldig att  genomföra enligt andra bestämmelser om  upphandlingsförfaranden, om bestämmelserna har fastställts
1. genom ett rättsligt instrument som medför internationella  rättsliga skyldigheter och som har ingåtts mellan någon av  staterna inom Europeiska ekonomiska samarbetsområdet (EES)  och någon annan stat, eller del av sådan, för ett projekt som  är gemensamt för de avtalsslutande parterna, eller
2. av en internationell organisation.
Upphandling som helt eller delvis finansieras av en  internationell organisation eller ett internationellt  finansinstitut
9 §
Denna lag gäller inte för en upphandling eller en  projekttävling som en upphandlande myndighet genomför enligt  upphandlingsregler som har fastställts av en internationell  organisation eller ett internationellt finansinstitut när  upphandlingen eller projekttävlingen helt finansieras av den  organisationen eller det institutet.
Om upphandlingen eller projekttävlingen till största delen  finansieras av en internationell organisation eller ett  internationellt finansinstitut, ska parterna komma överens om  vilka regler som ska tillämpas för förfarandet.
Tjänstekontrakt som tilldelas på grund av ensamrätt
10 §
Denna lag gäller inte för ett tjänstekontrakt som en  upphandlande myndighet tilldelar en annan upphandlande  myndighet som på grund av lag eller annan författning har  ensamrätt att utföra tjänsten.
Intern upphandling
11 §
Denna lag gäller inte när den upphandlande myndighetens  motpart är en juridisk person eller en gemensam nämnd enligt  kommunallagen (2017:725), om upphandlingen är en intern  upphandling enligt 12-16 §§.
Lag (2017:770)
.
12 §
En upphandling ska anses vara en intern upphandling, om
1. den upphandlande myndigheten utövar kontroll över  motparten motsvarande den som myndigheten utövar över sin  egen förvaltning,
2. motparten utför mer än 80 procent av sin verksamhet,  bestämt enligt 16 §, för myndighetens räkning eller för andra  sådana juridiska personer eller organ som avses i 11 § och  som myndigheten utövar kontroll över, och
3. det inte finns något direkt privat ägarintresse i  motparten.
En upphandlande myndighet ska anses utöva kontroll enligt  första stycket 1  om den har ett avgörande inflytande över  motpartens strategiska mål och viktiga beslut. Kontrollen kan  också utövas av en annan juridisk person eller gemensam nämnd  enligt kommunallagen (2017:725) som själv kontrolleras på  samma sätt av myndigheten.
Lag (2017:770)
.
13 §
En upphandling ska anses vara en intern upphandling,  om 1. den upphandlande myndigheten gemensamt med andra  upphandlande myndigheter utövar kontroll över motparten  motsvarande den som myndigheterna utövar över sina egna  förvaltningar,
2. motparten utför mer än 80 procent av sin verksamhet,  bestämt enligt 16 §, för myndigheternas räkning eller för  andra sådana juridiska personer eller organ som avses i 11 §  och som myndigheterna utövar kontroll över, och
3. det inte finns något direkt privat ägarintresse i  motparten.
Upphandlande myndigheter ska anses utöva sådan gemensam  kontroll som avses i första stycket 1, om
1. motpartens beslutsorgan består av representanter från  samtliga myndigheter,
2. myndigheterna tillsammans har ett avgörande inflytande  över motpartens strategiska mål och viktiga beslut, och
3. motparten inte har något eget intresse som strider mot  myndigheternas intressen.
14 §
En upphandling ska anses vara en intern upphandling, om
1. den upphandlande myndigheten står under en kontroll av  motparten som motsvarar den som motparten utövar över sin  egen förvaltning,
2. myndigheten utför mer än 80 procent av sin verksamhet,  bestämt enligt 16 §, för den kontrollerande motpartens  räkning eller för andra sådana juridiska personer eller organ  som avses i 11 § och som den kontrollerande motparten utövar  kontroll över, och
3. det inte finns något direkt privat ägarintresse i  motparten.
En motpart ska anses utöva sådan kontroll som avses i första  stycket 1, om den har ett avgörande inflytande över den  upphandlande myndighetens strategiska mål och viktiga beslut.  Kontrollen kan också utövas av en annan juridisk person eller  gemensam nämnd enligt kommunallagen (2017:725) som själv  kontrolleras på samma sätt av motparten.
Lag (2017:770)
.
15 §
En upphandling ska anses vara en intern upphandling, om
1. den upphandlande myndigheten står under en kontroll  som motsvarar den som den kontrollerande personen utövar över  sin egen förvaltning och den kontrollerande personen dessutom  utövar sådan kontroll över motparten,
2. myndigheten utför mer än 80 procent av sin verksamhet,  bestämt enligt 16 §, för den kontrollerande personens räkning  eller för andra sådana juridiska personer eller organ som  avses i 11 § och som den kontrollerande personen utövar  kontroll över, och
3. det inte finns något direkt privat ägarintresse i  motparten.
Den kontrollerande personen ska anses utöva sådan kontroll  som avses i första stycket 1, om den har ett avgörande  inflytande över den upphandlande myndighetens och motpartens  strategiska mål och viktiga beslut. Kontrollen kan också  utövas av en annan juridisk person eller gemensam nämnd  enligt kommunallagen (2017:725) som själv kontrolleras på  samma sätt av den kontrollerande personen.
Lag (2017:770)
.
16 §
Verksamhetsandelen enligt 12 § första stycket 2, 13 §  första stycket 2, 14 § första stycket 2 och 15 § första  stycket 2 ska bestämmas på grundval av den genomsnittliga  totala omsättningen i fråga om varor, tjänster och  byggentreprenader under de tre år som föregår tilldelningen  eller på grundval av ett annat lämpligt verksamhetsbaserat  mått grundat på uppgifter under samma tidsperiod.
Om uppgifterna inte längre är relevanta eller inte är  tillgängliga, får verksamhetsandelen bestämmas på grundval av  något annat lämpligt kvantitativt eller kvalitativt  verksamhetsmått.
Upphandling mellan upphandlande myndigheter
17 §
Denna lag gäller inte för upphandling mellan två eller  flera upphandlande myndigheter, om
1. upphandlingen syftar till att upprätta eller reglera  formerna för ett samarbete mellan myndigheterna som ska  säkerställa att de offentliga tjänster som myndigheterna ska  utföra tillhandahålls för att uppnå myndigheternas gemensamma  mål,
2. samarbetet styrs endast av överväganden som hänger samman  med allmänintresset, och
3. myndigheterna på den öppna marknaden utövar mindre än 20  procent av den verksamhet som berörs av samarbetet.
18 §
Verksamhetsandelen enligt 17 § 3 ska bestämmas på  grundval av den upphandlande myndighetens sammanlagda  genomsnittliga omsättning i fråga om varor, tjänster och  byggentreprenader avseende de verksamheter som har omfattats  av samarbetet under de tre åren som föregår tilldelningen  eller på grundval av ett annat lämpligt verksamhetsbaserat  mått grundat på uppgifter under samma tidsperiod.
Om uppgifterna inte längre är relevanta eller inte är  tillgängliga, får verksamhetsandelen bestämmas på grundval av  något annat lämpligt kvantitativt eller kvalitativt  verksamhetsmått.
Särskilda undantag från tillämpningsområdet
Förvärv av fastighet m.m.
19 §
Denna lag gäller inte för kontrakt som avser förvärv av  fastighet, arrenderätt, hyresrätt, bostadsrätt, tomträtt,  servitutsrätt eller någon annan rätt till fastighet.
Med fastighet avses här det som enligt jordabalken utgör  eller tillhör en fastighet. Det som gäller för fastighet  gäller också för befintlig byggnad som tillhör någon annan än  ägaren till jorden liksom sådana tillbehör till byggnaden som  avses i 2 kap. 2 och 3 §§ jordabalken, om de tillhör  byggnadens ägare.
Radio- och tv-området
20 §
Denna lag gäller inte för upphandling
1. som ska genomföras av en leverantör av medietjänster och  som avser anskaffning, utveckling, produktion eller  samproduktion av programmaterial avsett för medietjänster,  eller
2. som avser sändningstid eller program inom radio- och  tv-området som ska tillhandahållas av en leverantör av  medietjänster.
Leverantör av medietjänster har samma betydelse som i radio-  och tv-lagen (2010:696).
Skiljemanna- och förlikningsuppdrag
21 §
Denna lag gäller inte för upphandling som avser  skiljemanna- eller förlikningsuppdrag.
Vissa juridiska tjänster
22 §
Denna lag gäller inte för upphandling som avser biträde  till en klient av en advokat
1. i ett skiljemanna- eller förlikningsförfarande,
2. vid ett rättsligt förfarande inför en svensk domstol eller  hos en svensk myndighet, eller
3. vid ett nationellt eller internationellt rättsligt  förfarande inför en domstol, tribunal eller vid myndighet  eller institution.
Undantagen gäller även för juridisk rådgivning som ges av en  advokat inför ett sådant förfarande, eller när det finns en  påtaglig indikation för och är mycket sannolikt att den sak  som rådgivningen gäller kommer att bli föremål för ett sådant  förfarande.
23 §
Denna lag gäller inte för upphandling som avser
1. tjänster som avser certifiering och autentisering av  dokument och som måste tillhandahållas av notarius  publicus,
2. juridiska tjänster som tillhandahålls av  förmyndare, förvaltare eller god man,
3. juridiska tjänster som tillhandahålls av någon som är  utsedd av domstol eller som enligt lag har till uppgift att  utföra särskilda uppdrag under överinseende av domstol, eller
4. juridiska tjänster som är förenade med offentlig  maktutövning.
Vissa finansiella tjänster
24 §
Denna lag gäller inte för upphandling som avser
1. finansiella tjänster i samband med utfärdande,  försäljning, förvärv eller överlåtelse av värdepapper eller  andra finansiella instrument,
2. verksamhet som rör förvaltning av statsskulden eller som  avser tjänster som utförs av en centralbank,
3. insatser som genomförs tillsammans med Europeiska  finansiella stabiliseringsfaciliteten och Europeiska  stabilitetsmekanismen, eller
4. lån, även i samband med utfärdande, försäljning, förvärv  eller överlåtelse av värdepapper eller andra finansiella  instrument.
Finansiella instrument har samma betydelse som i lagen 
(2007:528) om värdepappersmarknaden.
Anställningskontrakt
25 §
Denna lag gäller inte för kontrakt som avser  anställningar.
Vissa tjänster inom områdena civilt försvar, räddningstjänst  och förebyggande av fara
26 §
Denna lag gäller inte för upphandling av tjänster som  avser civilt försvar, räddningstjänst eller förebyggande av  fara, om tjänsterna
1. tillhandahålls av icke vinstdrivande organisationer eller  sammanslutningar, och
2. omfattas av CPV-koderna 75250000-3, 75251000-0, 
75251100-1, 75251110-4, 75251120-7, 75252000-7, 75222000-8, 
98113100-9 eller 85143000-3, utom ambulanstjänster för  transport av patienter.
Politiska kampanjer
27 §
Denna lag gäller inte för upphandling av tjänster som  avser politiska kampanjer och som omfattas av CPV-koderna 
79341400-0, 92111230-3 eller 92111240-6, om de tilldelas av  ett politiskt parti i samband med en valkampanj.
Vissa kollektivtrafiktjänster
28 §
Denna lag gäller inte för kontrakt som avser  kollektivtrafik på järnväg, med tunnelbana eller på vatten.
Lag (2016:1209)
.
4 kap. Allmänna bestämmelser
Principer för offentlig upphandling
1 §
Upphandlande myndigheter ska behandla leverantörer på ett  likvärdigt och icke-diskriminerande sätt samt genomföra  upphandlingar på ett öppet sätt. Upphandlingar ska vidare  genomföras i enlighet med principerna om ömsesidigt  erkännande och proportionalitet.
2 §
En upphandling får inte utformas i syfte att undanta den  från lagens tillämpningsområde och får inte heller utformas i  syfte att begränsa konkurrensen så att vissa leverantörer  gynnas eller missgynnas på ett otillbörligt sätt.
3 §
En upphandlande myndighet bör beakta miljöhänsyn, sociala  och arbetsrättsliga hänsyn vid offentlig upphandling om  upphandlingens art motiverar detta.
Rätten att få delta i en offentlig upphandling
4 §
En leverantör, som enligt bestämmelser i den stat i  vilken leverantörens verksamhet är etablerad har rätt att  leverera den tjänst som upphandlingen avser, får inte  uteslutas från att delta i en upphandling endast på grund av  krav på att leverantören ska vara en fysisk eller en juridisk  person.
När det gäller tjänstekontrakt, byggentreprenadkontrakt eller  sådant varukontrakt som också omfattar tjänster eller  monterings- och installationsarbeten, får en juridisk person  åläggas att i anbudet eller anbudsansökan uppge namn på de  personer som ska utföra tjänsterna och deras  yrkeskvalifikationer.
5 §
En grupp av leverantörer får delta i en upphandling. En  upphandlande myndighet får inte ställa upp villkor om att en  sådan grupp ska ha en viss juridisk form för att få lämna en  anbudsansökan eller ett anbud. Myndigheten får dock begära  att en sådan grupp ska ha en viss juridisk form när den  blivit tilldelad kontraktet, om det krävs för att kontraktet  ska kunna fullgöras på ett tillfredsställande sätt.
Myndigheten får ange i något av upphandlingsdokumenten hur en  grupp av leverantörer ska uppfylla kraven på ekonomisk och  finansiell ställning enligt 14 kap. 3 och 4 §§ eller teknisk  kunskap och yrkeskunskap enligt 14 kap. 5 § om det är  berättigat av objektiva skäl.
Myndigheten får ställa upp särskilda villkor om hur en grupp  av leverantörer ska fullgöra kontraktet om det är berättigat  av objektiva skäl.
Begränsning av antalet anbudssökande som får lämna anbud
6 §
När en upphandlande myndighet använder ett selektivt  förfarande, ett förhandlat förfarande med föregående  annonsering, en konkurrenspräglad dialog eller ett förfarande  för inrättande av innovationspartnerskap får den begränsa  antalet anbudssökande som får lämna anbud.
Den upphandlande myndigheten ska i annonsen eller inbjudan  att bekräfta intresse ange
1. de kriterier och regler som den kommer att tillämpa vid  valet av anbudssökande som ska få lämna anbud, och
2. det lägsta antal anbudssökande som kommer att få lämna  anbud och, i förekommande fall, det högsta antal som kommer  att bjudas in.
7 §
En upphandlande myndighet ska bjuda in åtminstone så  många anbudssökande som angetts i annonsen eller inbjudan att  bekräfta intresse. Om antalet anbudssökande som uppfyller de  angivna kriterierna är lägre än det angivna lägsta antalet,  får den upphandlande myndigheten fortsätta förfarandet genom  att bjuda in de kvalificerade anbudssökande som har begärt  att få delta.
Antalet som bjuds in ska alltid vara så stort att effektiv  konkurrens kan uppnås. Vid selektivt förfarande får antalet  inte vara mindre än fem. Vid förhandlat förfarande med  föregående annonsering, konkurrenspräglad dialog och  förfarande för inrättande av innovationspartnerskap får  antalet inte vara mindre än tre.
Om en anbudssökande eller anbudsgivare har deltagit i  förberedelserna
8 §
Om en anbudssökande eller anbudsgivare har deltagit i  förberedelserna av en upphandling, ska de andra  anbudssökandena eller anbudsgivarna informeras om vilka  upplysningar av relevans för upphandlingen som har lämnats i  det sammanhanget.
En anbudssökande eller anbudsgivare som har deltagit i  förberedelserna av upphandlingen får uteslutas från  förfarandet endast om det inte finns något annat sätt att  säkerställa att principen om likabehandling följs. Innan  anbudssökande eller anbudsgivare utesluts från förfarandet  ska de få möjlighet att lägga fram utredning om att deras  deltagande i förberedelserna inte kan leda till en  snedvridning av konkurrensen.
Rättelse av fel, förtydligande och komplettering
9 §
En upphandlande myndighet får tillåta eller begära att en  leverantör rättar en felskrivning, felräkning eller något  annat fel i en handling som har getts in av leverantören.  Myndigheten får också tillåta eller begära att en leverantör  förtydligar eller kompletterar en sådan handling.
En åtgärd enligt första stycket ska vara förenlig med  principerna om likabehandling och öppenhet.
Val av anbud
10 §
En upphandlande myndighet ska tilldela kontrakt enligt  bestämmelserna i 16 kap.
Myndigheten ska innan den tilldelar ett kontrakt kontrollera
1. att anbudet uppfyller de krav, villkor och kriterier som  anges i upphandlingsdokumenten,
2. om leverantören ska uteslutas med stöd av 13 kap., och
3. att leverantören uppfyller de kriterier som myndigheten  har angett att den kommer att tillämpa enligt 6 § och de krav  som myndigheten har ställt enligt 14 kap. 1-5 §§.
Vid en kontroll ska myndigheten tillämpa 15 kap.
11 §
När en leverantör åberopar ett annat företags kapacitet  enligt 14 kap. 6 § för att uppfylla något kvalificeringskrav,  ska detta företag kontrolleras enligt 10 § andra stycket 2  och 3.
12 §
När myndigheten använder ett öppet förfarande vid  upphandlingen, får myndigheten utvärdera anbuden innan den  kontrollerar leverantören enligt 10 § andra stycket 2 och 3.
Tilldelning av ett kontrakt i separata delar
13 §
En upphandlande myndighet får besluta att ett kontrakt  ska tilldelas i separata delar. Myndigheten får då också  fastställa storleken på och föremålet för dessa delar.
Skyldighet att motivera att ett kontrakt inte ska tilldelas i  separata delar
14 §
Om en upphandlande myndighet beslutar att inte tilldela  ett kontrakt i separata delar, ska skälen för detta anges.  Skälen ska lämnas i något av upphandlingsdokumenten eller i  en sådan individuell rapport som avses i 12 kap. 15 §.
Anbud på ett kontrakt som ska tilldelas i delar
15 §
En upphandlande myndighet som enligt 13 § beslutar att  ett kontrakt ska tilldelas i delar, ska bestämma om  leverantörerna får lämna anbud på en, flera eller alla delar  av kontraktet.
Om anbud får lämnas på flera eller alla delar av ett kontrakt  enligt första stycket, får myndigheten begränsa det antal  delar av kontraktet som myndigheten kan komma att tilldela en  och samma leverantör. När myndigheten beslutar om en sådan  begränsning, ska den också fastställa den ordning som ska  gälla när en och samma leverantör vid en tillämpning av  tilldelningskriterierna ska tilldelas fler delar av  kontraktet än vad begränsningen medger.
Tilldelning av kombinerade delar av ett kontrakt som har  delats upp
16 §
En upphandlande myndighet som delar upp ett kontrakt i  delar enligt 13 § och bestämmer att anbud får lämnas på flera  eller alla delar av kontraktet enligt 15 §, får bestämma att  flera eller alla delar ska kunna tilldelas en och samma  leverantör som kombinerade delar.
Om myndigheten har beslutat att ett uppdelat kontrakt ska  kunna tilldelas i kombinerade delar enligt första stycket,  får den tilldela flera eller alla delar av kontraktet till  den leverantör vars anbud sammantaget bäst uppfyller  tilldelningskriterierna. En sådan tilldelning omfattas inte  av några begränsningar enligt 15 § andra stycket.
När myndigheten bestämmer att ett uppdelat kontrakt ska kunna  tilldelas i kombinerade delar enligt första stycket, ska den  också fastställa den ordning som ska tillämpas för att bedöma  dels vilken eller vilka leverantörer som ska tilldelas  kontraktet, dels om kontraktet ska tilldelas i delar eller  kombinerade delar.
Annonsering och offentliggörande i övrigt
17 §
En upphandlande myndighet som tilldelar ett kontrakt i  delar enligt 13 §, ska i annonsen eller i inbjudan att  bekräfta intresse ange om anbud får lämnas för en, flera  eller alla delar av kontraktet enligt 15 § första stycket.
Om myndigheten avser att begränsa antalet delar av ett  kontrakt som kan komma att tilldelas en leverantör enligt 15 
§ andra stycket, ska myndigheten
1. i annonsen eller inbjudan ange det största antalet delar  av kontraktet som får tilldelas en och samma leverantör,  och
2. i något av upphandlingsdokumenten ange den ordning  som ska gälla när en och samma leverantör vid en tillämpning  av tilldelningskriterierna ska tilldelas fler delar av  kontraktet än vad begränsningen medger.
Om myndigheten avser att tilldela kombinerade delar av ett  kontrakt enligt 16 §, ska myndigheten i annonsen eller  inbjudan ange
1. att ett uppdelat kontrakt kan komma att tilldelas i  kombinerade delar enligt 16 § första stycket, och
2. den ordning som ska tillämpas enligt 16 § tredje  stycket.
Reserverad upphandling
18 §
En upphandlande myndighet får för en upphandling
1. reservera deltagandet för skyddade verkstäder eller för  leverantörer vars främsta syfte är social och yrkesmässig  integration av personer med funktionsnedsättning eller av  personer som har svårt att komma in på arbetsmarknaden,  eller
2. föreskriva att ett kontrakt ska fullgöras inom ramen för  ett program för skyddad anställning.
En förutsättning för att en leverantör ska få delta i en  upphandling enligt första stycket är att minst 30 procent av  dem som sysselsätts i den skyddade verkstaden, hos  leverantören eller i programmet för skyddad anställning är  personer med funktionsnedsättning eller personer som har  svårt att komma in på arbetsmarknaden.
CPV-nomenklaturen
19 §
Alla hänvisningar till nomenklatur inom ramen för en  upphandling enligt denna lag ska göras genom användning av  den terminologi som fastställs i Europaparlamentets och  rådets förordning (EG) nr 2195/2002 av den 5 november 2002 om  en gemensam terminologi vid offentlig upphandling (CPV), i  lydelsen enligt Europeiska kommissionens förordning (EG) nr 
213/2008.
Regeringen tillkännager i Svensk författningssamling  CPV-koder för sådana byggentreprenadkontrakt som anges i  bilaga 1.
5 kap. Tröskelvärden
Tillämpliga tröskelvärden
1 §
De tröskelvärden som ska tillämpas enligt 1 kap. 4 §  anges i artikel 4 i direktiv 2014/24/EU eller i beslut eller  meddelanden av Europeiska kommissionen enligt artikel 6 i  direktivet. Det som anges i direktivet om centrala statliga  myndigheter gäller för en central upphandlande myndighet.
Regeringen tillkännager i Svensk författningssamling  tröskelvärdena i euro och svenska kronor samt en förteckning  över de försvarsprodukter som omfattas av bilaga III till  direktiv 2014/24/EU.
2 §
De tröskelvärden som ska tillämpas enligt 1 kap. 6 §  anges i artikel 13 i direktiv 2014/24/EU eller i beslut eller  meddelanden av Europeiska kommissionen enligt artikel 6 i  direktivet.
Regeringen tillkännager i Svensk författningssamling  tröskelvärdena i euro och svenska kronor.
Värdet av en upphandling
3 §
Värdet av en upphandling är det totala belopp som, enligt  den upphandlande myndighetens uppskattning, ska betalas  enligt de varukontrakt, tjänstekontrakt eller  byggentreprenadkontrakt som ingår i upphandlingen. När värdet  bestäms ska options- och förlängningsklausuler som anges i  något av upphandlingsdokumenten inbegripas som om de hade  utnyttjats. Vidare ska de premier och ersättningar som den  upphandlande myndigheten planerar att betala till  anbudssökande eller anbudsgivare räknas in i värdet.
Värdet ska bestämmas exklusive mervärdesskatt.
4 §
Om en upphandlande myndighet består av separata operativa  enheter, ska värdet av en upphandling uppskattas till det  samlade värdet för alla sådana enheter. Värdet får dock  uppskattas särskilt för en sådan enhet, om den ansvarar  självständigt för sin upphandling eller för vissa kategorier  av upphandlingar.
Värdetidpunkten
5 §
Uppskattningen av en upphandlings värde ska avse värdet  vid den tidpunkt då anbudsinfordran skickas ut eller, om en  sådan inte krävs, vid den tidpunkt då den upphandlande  myndigheten påbörjar upphandlingsförfarandet.
Förbud mot kringgående
6 §
Metoden för att uppskatta en upphandlings värde får inte  väljas i avsikt att undvika att bestämmelserna om upphandling  över tröskelvärdena blir tillämpliga.
7 §
En upphandling får delas upp så att bestämmelserna om  upphandling över tröskelvärdena inte blir tillämpliga endast  om en sådan uppdelning är berättigad av objektiva skäl.
7 a §
En upphandling får inte delas upp i avsikt att kringgå  bestämmelserna i 19 kap.
Lag (2021:1110)
.
Upphandling av delkontrakt
8 §
Om en planerad byggentreprenad eller anskaffning av  tjänster respektive anskaffning av likartade varor kan  innebära att flera kontrakt upphandlas i form av delkontrakt,  ska det sammanlagda värdet av delkontrakten beaktas när det  avgörs om upphandlingens värde uppgår till tröskelvärdet  enligt 1 §. Om tröskelvärdet överskrids, ska varje delkontrakt  upphandlas enligt bestämmelserna om upphandling över  tröskelvärdet. Detta gäller dock inte för ett enskilt  delkontrakt vars värde är lägre än
1. 80 000 euro när det gäller varor eller tjänster, eller
2. 1 000 000 euro när det gäller byggentreprenader.
Finns det flera delkontrakt av sådant slag som anges i första  stycket, ska vart och ett av dem upphandlas enligt  bestämmelserna om upphandling över tröskelvärdet, om det  sammanlagda värdet av dessa delkontrakt överstiger 20 procent  av det sammanlagda värdet av alla delkontrakten.
För sådana delkontrakt som enligt denna paragraf undantas från  bestämmelserna om upphandling över tröskelvärdet tillämpas 
19 kap. eller 19 a kap.
Lag (2021:1110)
.
Byggentreprenad
9 §
I värdet av en upphandling av en byggentreprenad ska det  ingå, utöver det belopp som ska betalas för entreprenaden,  värdet av varor och tjänster som den upphandlande myndigheten  tillhandahåller entreprenören och som är nödvändiga för att  entreprenaden ska kunna fullgöras.
Leasing, hyra och hyrköp av varor
10 §
Värdet av en upphandling som avser leasing, hyra eller  hyrköp av varor på en bestämd tid om högst tolv månader ska  uppskattas till den totala kostnaden under löptiden.
Om löptiden är längre än tolv månader, ska värdet uppskattas  till den totala kostnaden, inklusive varans restvärde.
Om löptiden är obestämd eller inte kan fastställas vid  värdetidpunkten, ska värdet uppskattas till månadsvärdet  multiplicerat med 48.
Varu- eller tjänstekontrakt som regelbundet återkommer eller  som ska förnyas
11 §
Värdet av ett varu- eller tjänstekontrakt som  regelbundet återkommer eller som ska förnyas inom en viss  tid, ska uppskattas med ledning av
1. det verkliga totala värdet av en följd av liknande  kontrakt som upphandlats under den föregående  tolvmånadersperioden eller under det föregående  räkenskapsåret, om möjligt justerat med hänsyn till  förutsebara ändringar i kvantitet eller värde under den  tolvmånadersperiod som följer efter det första kontraktet,  eller
2. det uppskattade totala värdet av en följd av kontrakt som  kommer att upphandlas under den tolvmånadersperiod som följer  på den första leveransen eller, om räkenskapsåret är längre  än tolv månader, under räkenskapsåret.
Vissa tjänster
12 §
Hur värdet av vissa upphandlingar av tjänster ska  uppskattas framgår av följande uppställning:
När upphandlingen avser		ska värdet uppskattas till
1. försäkringstjänster		den premie som ska betalas 
				och andra ersättningar för 
				tjänsten
2. banktjänster och andra  finansiella tjänster		arvoden, provisioner, ränta 
				och andra ersättningar för 
				tjänsten
3. projektering			arvoden eller den provision 
				som ska betalas och andra 
				ersättningar för 
				projekteringen.
13 §
Om en tjänst upphandlas utan att det totala belopp som  ska betalas för tjänsten anges, ska värdet av upphandlingen  vara det som ska betalas för tjänsten under kontraktets  löptid, om denna är högst 48 månader.
Om löptiden är längre eller om den är obestämd, ska värdet  uppskattas till månadsvärdet multiplicerat med 48.
Ramavtal och dynamiska inköpssystem
14 §
Värdet av ett ramavtal eller ett dynamiskt inköpssystem  ska uppskattas till det högsta sammanlagda värdet av samtliga  kontrakt som planeras inom ramen för ramavtalet eller det  dynamiska inköpssystemet under löptiden.
Innovationspartnerskap
15 §
Värdet av ett innovationspartnerskap ska uppskattas till  det högsta sammanlagda värdet av de forsknings- och  utvecklingsinsatser som ska genomföras under alla stadier av  det planerade partnerskapet samt de varor, tjänster och  byggentreprenader som ska utvecklas och som ska anskaffas i  slutet av partnerskapet.
Projekttävlingar
16 §
Värdet av en projekttävling ska uppskattas till summan  av sådana ersättningar och tävlingspriser som kan komma att  tilldelas deltagarna samt det beräknade värdet av de  tjänstekontrakt som kan komma att tilldelas vinnaren eller  vinnarna i tävlingen.
6 kap. Upphandlingsförfaranden
Upphandlingsförfarandena
1 §
Vid offentlig upphandling får, under de förutsättningar  och på det sätt som anges i denna lag, följande  upphandlingsförfaranden användas:
1. öppet förfarande,
2. selektivt förfarande,
3. förhandlat förfarande med föregående annonsering,
4. förhandlat förfarande utan föregående annonsering,
5. konkurrenspräglad dialog, eller
6. förfarande för inrättande av innovationspartnerskap.
Öppet förfarande
2 §
Vid ett öppet förfarande får alla leverantörer lämna  anbud efter en anbudsinfordran enligt 10 kap. 1 §.
Selektivt förfarande
3 §
Vid ett selektivt förfarande får alla leverantörer efter  en anbudsinfordran enligt 10 kap. 1 § ansöka om att få delta  genom att lämna de uppgifter som den upphandlande myndigheten  begärt för urvalet. De anbudssökande som myndigheten bjuder  in får lämna anbud.
Förhandlat förfarande med föregående annonsering
4 §
Vid ett förhandlat förfarande med föregående annonsering  får alla leverantörer efter en anbudsinfordran enligt 10 kap. 
1 § ansöka om att få delta genom att lämna de uppgifter som  den upphandlande myndigheten begärt för urvalet. De  anbudssökande som myndigheten bjuder in får lämna anbud.  Dessa anbud ska ligga till grund för efterföljande  förhandlingar.
När förfarandet får användas
5 §
Ett förhandlat förfarande med föregående annonsering får  användas, om
1. den upphandlande myndighetens behov inte kan tillgodoses  utan anpassning av lättillgängliga lösningar,
2. upphandlingen inbegriper formgivning eller innovativa  lösningar,
3. kontraktet inte kan tilldelas utan föregående  förhandlingar på grund av särskilda omständigheter som avser  arten, komplexiteten eller den rättsliga och ekonomiska  utformningen av det som ska anskaffas eller på grund av  riskerna i anslutning till dessa omständigheter, eller
4. den upphandlande myndigheten inte med tillräcklig  precision kan utarbeta tekniska specifikationer med  hänvisning till en standard, europeisk teknisk bedömning,  gemensam teknisk specifikation eller teknisk referens.
6 §
Ett förhandlat förfarande med föregående annonsering får  också användas om de anbud som lämnats vid ett öppet eller  selektivt förfarande är ogiltiga eller inte acceptabla.
Upphandlingsdokumenten
7 §
Den upphandlande myndigheten ska i upphandlingsdokumenten
1. fastställa föremålet för upphandlingen genom att beskriva  myndighetens behov och vad som krävs i fråga om egenskaper  hos de varor, tjänster eller byggentreprenader som ska  anskaffas,
2. ange vad i beskrivningen som utgör de minimikrav som alla  anbud ska uppfylla, och
3. ange kriterierna för tilldelning av kontrakt.
Den information som lämnas i upphandlingsdokumenten ska vara  tillräcklig för att en leverantör ska kunna bedöma  upphandlingens art och omfattning och därmed kunna ta  ställning till om den ska ansöka om att få delta i  förfarandet.
Förhandlingarna
8 §
Den upphandlande myndigheten ska förhandla med  anbudsgivarna om förbättringar i deras anbud. Förhandlingarna  får inte avse minimikraven eller tilldelningskriterierna.
Den upphandlande myndigheten får utan förhandlingar tilldela  kontrakt utifrån ett ursprungligt anbud om den i annonsen om  upphandlingen enligt 10 kap. 1 § eller i inbjudan att  bekräfta intresse enligt 10 kap. 8 § har meddelat att den  förbehåller sig den rätten.
9 §
Om ändringar sker i upphandlingsdokumenten under  förhandlingarna, ska den upphandlande myndigheten skriftligen  informera alla kvarvarande anbudsgivare om detta och ge dem  skälig tid att ändra sina anbud.
10 §
Förhandlingarna får delas upp i successiva steg för att  minska antalet anbud om det har angetts i något av  upphandlingsdokumenten. Den upphandlande myndigheten får  efter varje steg välja ut de anbud som myndigheten ska  fortsätta att förhandla om. Valet ska göras med användning av  de tilldelningskriterier som har angetts i  upphandlingsdokumenten.
Det slutliga antalet anbud ska vara så stort att effektiv  konkurrens uppnås, under förutsättning att det finns ett  tillräckligt antal anbud eller lämpliga anbudssökande.
11 §
När den upphandlande myndigheten har för avsikt att  avsluta förhandlingarna, ska myndigheten informera de  anbudsgivare som fortfarande deltar i förhandlingarna om  detta och ange en gemensam tidsfrist för dem att lämna  slutliga anbud som inte får vara föremål för förhandling.
Förhandlat förfarande utan föregående annonsering
Inga lämpliga anbudsansökningar eller anbud
12 §
En upphandlande myndighet får använda ett förhandlat  förfarande utan föregående annonsering, om det vid ett öppet  eller selektivt förfarande inte har lämnats några lämpliga  anbudsansökningar eller anbud och de villkor som har angetts  i de ursprungliga upphandlingsdokumenten inte har ändrats  väsentligt. En rapport om detta ska lämnas till Europeiska  kommissionen om den begär det.
13 §
En anbudsansökan ska anses vara olämplig om den berörda  leverantören ska eller kan uteslutas enligt 13 kap. eller  inte uppfyller de kvalificeringskrav som den upphandlande  myndigheten har fastställt.
Ett anbud ska anses vara olämpligt om det är irrelevant för  kontraktet och därför uppenbart inte utan väsentliga  ändringar kan tillgodose den upphandlande myndighetens krav  enligt upphandlingsdokumenten.
Konstnärlig prestation, tekniska skäl eller skydd av  ensamrätt
14 §
En upphandlande myndighet får använda ett förhandlat  förfarande utan föregående annonsering om det som ska  upphandlas kan tillhandahållas endast av en viss leverantör  därför att
1. syftet med upphandlingen är att skapa eller förvärva ett  unikt konstverk eller en unik konstnärlig prestation,
2. det av tekniska skäl inte finns någon konkurrens, eller
3. det som ska anskaffas skyddas av ensamrätt och därför  endast kan tillhandahållas av en viss leverantör.
Ett sådant förfarande får i fall som avses i första stycket 2  och 3 användas endast om det inte finns något rimligt  alternativ och avsaknaden av konkurrens inte beror på en  konstruerad avgränsning av förutsättningarna för  upphandlingen.
Synnerlig brådska
15 §
En upphandlande myndighet får använda ett förhandlat  förfarande utan föregående annonsering om det, på grund av  synnerlig brådska som beror på omständigheter som inte kan  tillskrivas och inte har kunnat förutses av myndigheten, är  omöjligt att hålla de tidsfrister som gäller vid öppet och  selektivt förfarande eller vid förhandlat förfarande med  föregående annonsering, och anskaffningen är absolut  nödvändig.
Ogiltiga eller oacceptabla anbud
16 §
En upphandlande myndighet får i de fall som avses i 6 §  avstå från att annonsera upphandlingen på nytt om den i  förfarandet tar med endast de anbudsgivare som
1. inte ska uteslutas enligt bestämmelserna i 13 kap.,
2. uppfyller de krav som anges i 14 kap. och de kriterier  eller regler som myndigheten har angett att den kommer att  tillämpa vid urvalet av anbudssökande, och
3. har lämnat anbud som uppfyller de formella kraven för  anbudsförfarandet i det föregående öppna eller selektiva  förfarandet.
Upphandling av varor i vissa fall
17 §
En upphandlande myndighet får använda ett förhandlat  förfarande utan föregående annonsering för upphandling av  varor, om
1. kontraktet gäller varor som framställs endast för  forsknings-, experiment-, studie- eller utvecklingsändamål  under förutsättning att
a) kontraktet inte omfattar tillverkning i kvantiteter som är  ägnade att åstadkomma lönsamhet eller att täcka forsknings-  och utvecklingskostnader, och
b) tilldelningen av kontraktet inte påverkar efterföljande  konkurrensutsatt upphandling avsedd särskilt för sådana  ändamål,
2. kontraktet gäller kompletterande leveranser från den  ursprungliga varuleverantören under förutsättning att
a) leveransen antingen syftar till att delvis ersätta  varuleveranser eller anläggningar, eller till att utöka  befintliga varuleveranser eller anläggningar, och
b) ett byte av leverantör skulle medföra att den upphandlande  myndigheten tvingades anskaffa varor som skulle vara tekniskt  oförenliga med de först anskaffade eller leda till  oproportionerliga tekniska svårigheter avseende drift och  underhåll,
3. kontraktet gäller varor som är noterade och omsätts på en  råvarumarknad, eller
4. det är möjligt att anskaffa varor eller tjänster på  särskilt förmånliga villkor i samband med att en leverantör  upphör med sin verksamhet eller har gått i likvidation,  försatts i konkurs eller är föremål för motsvarande  förfarande.
Ett kontrakt om kompletterande leveranser enligt första  stycket 2 får gälla under längre tid än tre år endast om det  finns särskilda skäl.
Tidigare tjänster eller byggentreprenader
18 §
En upphandlande myndighet får använda ett förhandlat  förfarande utan föregående annonsering om det gäller en ny  tjänst eller byggentreprenad som är en upprepning av tidigare  tjänster eller byggentreprenader under förutsättning att
1. de nya arbetena ingår i ett projekt som tidigare varit  föremål för ett upphandlingsförfarande,
2. arbetena tilldelas samma leverantör,
3. de nya tjänsterna eller byggentreprenaderna är i  överensstämmelse med det ursprungliga projektet,
4. omfattningen av möjliga tillkommande tjänster eller  byggentreprenader och villkoren för tilldelningen av dem har  angetts i upphandlingsdokumenten för den ursprungliga  upphandlingen,
5. värdet av det nya kontraktet har ingått i uppskattningen  av värdet av den ursprungliga upphandlingen, och
6. det i samband med den ursprungliga upphandlingen har  angetts att det nu avsedda förfarandet kunde komma att  användas.
Ett förhandlat förfarande utan föregående annonsering enligt  denna paragraf får användas under högst tre år efter det att  det ursprungliga kontraktet ingicks.
Upphandling av tjänst som följer på en projekttävling
19 §
En upphandlande myndighet får använda ett förhandlat  förfarande utan föregående annonsering för upphandling av en  tjänst som följer på en projekttävling, om kontraktet enligt  tävlingsreglerna ska tilldelas vinnaren eller en av vinnarna  av tävlingen.
Om en tävling har avslutats med att fler än en vinnare har  utsetts, ska samtliga vinnare inbjudas att delta i  förhandlingar.
Konkurrenspräglad dialog
20 §
Vid en konkurrenspräglad dialog får alla leverantörer  efter en anbudsinfordran enligt 10 kap. 1 § ansöka om att få  delta genom att lämna de uppgifter som den upphandlande  myndigheten begärt för urvalet. De anbudssökande som  myndigheten bjuder in får delta i dialogen.
När förfarandet får användas
21 §
En upphandlande myndighet får använda sig av en  konkurrenspräglad dialog i de fall som anges i 5 och 6 §§.
Dialogens syfte ska vara att identifiera och ange hur den  upphandlande myndighetens behov bäst kan tillgodoses.
Upphandlingsdokumenten
22 §
Den upphandlande myndigheten ska i något av  upphandlingsdokumenten ange sina behov och krav, ange  tilldelningskriterierna och förklara deras innebörd samt ange  en preliminär tidsplan.
Genomförandet av dialogen
23 §
Dialogen får genomföras i successiva steg för att  begränsa antalet lösningar om det har angetts i något av  upphandlingsdokumenten. Den upphandlande myndigheten får  efter varje steg välja ut de lösningar som myndigheten ska  fortsätta att diskutera. Valet ska göras med användning av de  tilldelningskriterier som angetts i något av  upphandlingsdokumenten.
Det slutliga antalet lösningar ska vara så stort att effektiv  konkurrens uppnås, under förutsättning att det finns ett  tillräckligt antal lösningar.
24 §
Den upphandlande myndigheten ska fortsätta dialogen fram  till dess att myndigheten har funnit den eller de lösningar  som tillgodoser myndighetens behov. Dialogen ska därefter  förklaras avslutad och de deltagande anbudssökandena ska  snarast möjligt skriftligen underrättas om detta.
Uppmaning att lämna anbud
25 §
När en underrättelse har lämnats enligt 24 §, ska den  upphandlande myndigheten uppmana de deltagande  anbudssökandena att lämna slutliga anbud på grundval av den  eller de lösningar som har lagts fram och preciserats under  dialogen.
Klarläggande, precisering och optimering av anbud
26 §
Den upphandlande myndigheten får uppmana en deltagande  anbudsgivare att klarlägga, precisera och optimera sitt  anbud.
Klarlägganden, preciseringar, optimeringar och kompletterande  upplysningar får dock inte omfatta ändringar av väsentliga  aspekter av anbudet eller upphandlingen, däribland det behov  myndigheten avser att tillgodose med upphandlingen och de  krav som har ställts upp i annonsen, om ändringarna riskerar  att snedvrida konkurrensen eller leda till diskriminering.
Utvärdering av anbud
27 §
Den enda grunden för utvärdering av anbud ska vara bästa  förhållandet mellan pris och kvalitet enligt 16 kap. 1 §  andra stycket 1.
Förhandlingar i syfte att bekräfta villkor
28 §
Den upphandlande myndigheten får förhandla med den  anbudsgivare som har lämnat det anbud som har det bästa  förhållandet mellan pris och kvalitet för att bekräfta de  finansiella åtagandena eller andra villkor som anges i  anbudet och slutligt fastställa kontraktsvillkoren. Detta  gäller under förutsättning att förhandlingarna
1. inte leder till att väsentliga aspekter i anbudet eller  upphandlingen ändras i sak, och
2. inte riskerar att snedvrida konkurrensen eller orsaka  diskriminering.
Ersättning för deltagande i dialogen
29 §
Den upphandlande myndigheten får besluta om  tävlingspriser eller annan ersättning för deltagande i  dialogen.
Innovationspartnerskap
30 §
Vid ett förfarande för inrättande av  innovationspartnerskap får alla leverantörer efter en  anbudsinfordran enligt 10 kap. 1 § ansöka om att få delta  genom att lämna de uppgifter som den upphandlande myndigheten  begärt för urvalet. De anbudssökande som myndigheten bjuder  in får delta i förfarandet.
När förfarandet får användas
31 §
En upphandlande myndighet får använda ett förfarande för  inrättande av innovationspartnerskap för att anskaffa en  vara, tjänst eller byggentreprenad för att tillgodose behov  som den upphandlande myndigheten bedömer inte kan tillgodoses  genom lösningar som finns på marknaden.
Innovationspartnerskapet ska syfta till utveckling och därpå  följande anskaffning av den vara, tjänst eller  byggentreprenad som myndigheten har behov av. En sådan  anskaffning förutsätter att varan, tjänsten eller  byggentreprenaden motsvarar de prestandanivåer och maximala  kostnader som den upphandlande myndigheten och deltagarna har  kommit överens om.
Krav på anbudssökande
32 §
Vid urvalet av anbudssökande ska en upphandlande  myndighet särskilt tillämpa krav som avser leverantörers  kapacitet inom området för forskning och utveckling och  kapacitet att utveckla och genomföra innovativa lösningar.
Upphandlingsdokumenten
33 §
Den upphandlande myndigheten ska i  upphandlingsdokumenten ange
1. det behov av en vara, tjänst eller byggentreprenad som  myndigheten inte kan tillgodose genom lösningar som finns på  marknaden,
2. de delar av beskrivningen som är sådana minimikrav som ska  uppfyllas av alla anbud, och
3. vad som ska gälla i fråga om immateriella rättigheter.
Den information som lämnas i upphandlingsdokumenten ska vara  tillräcklig för att en leverantör ska kunna bedöma  upphandlingens art och omfattning och därmed kunna ta  ställning till om den ska ansöka om att få delta i  upphandlingsförfarandet.
Förhandlingar
34 §
Den upphandlande myndigheten ska förhandla med  anbudsgivarna om förbättringar i deras anbud. Förhandlingarna  får inte avse minimikraven eller tilldelningskriterierna. De  slutliga anbuden får inte vara föremål för förhandling.
35 §
Om ändringar sker i upphandlingsdokumenten under  förhandlingarna, ska den upphandlande myndigheten skriftligen  informera alla kvarvarande anbudsgivare om detta och ge dem  skälig tid för att ändra sina anbud.
36 §
Förhandlingarna får delas upp i successiva steg för att  minska antalet anbud om den upphandlande myndigheten har  angett detta i något av upphandlingsdokumenten. Myndigheten  får efter varje steg välja ut de anbud som myndigheten ska  fortsätta att förhandla om. Valet ska göras med användning av  de tilldelningskriterier som har angetts i  upphandlingsdokumenten.
Krav för att få inrätta ett innovationspartnerskap
37 §
En upphandlande myndighet får inrätta  innovationspartnerskap endast med sådana leverantörer som  bedriver separat forsknings- och utvecklingsverksamhet.
Utvärdering av anbud
38 §
Den enda grunden för utvärdering av anbud ska vara bästa  förhållandet mellan pris och kvalitet enligt 16 kap. 1 §  andra stycket 1.
Genomförandet av partnerskapet
39 §
Ett innovationspartnerskap ska delas upp i etapper som  följer stegen i forsknings- och innovationsprocessen.  Etapperna får också inkludera tillverkningen av varorna,  tillhandahållandet av tjänsterna eller utförandet av  byggentreprenaderna.
40 §
Ett innovationspartnerskap ska slå fast delmål som  partnerna ska uppfylla samt reglera ersättningen i lämpliga  delbetalningar.
Med utgångspunkt i delmålen får den upphandlande myndigheten  efter varje etapp avsluta innovationspartnerskapet eller, om  innovationspartnerskapet omfattar flera leverantörer, minska  antalet sådana genom att avsluta enskilda kontrakt. Sådana  åtgärder förutsätter att myndigheten i något av  upphandlingsdokumenten har angett att dessa möjligheter finns  och på vilka villkor de kan användas.
41 §
Den upphandlande myndigheten ska se till att  innovationspartnerskapets struktur, särskilt varaktigheten av  och värdet på de olika etapperna, avspeglar graden av  innovation hos den föreslagna lösningen och de forsknings-  och innovationsverksamheter som krävs för att utveckla en  lösning som ännu inte finns tillgänglig på marknaden. Det  uppskattade värdet av varor, tjänster eller byggentreprenader  får inte vara oproportionerligt i förhållande till de  investeringar som krävs för att ta fram dem.
7 kap. Ramavtal, inköpscentraler och annan samordnad  upphandling
Ramavtal
Tillämpliga bestämmelser
1 §
En upphandlande myndighet får ingå ramavtal om den  använder något av upphandlingsförfarandena i denna lag.
Ramavtalets löptid
2 §
Ett ramavtal får löpa under längre tid än fyra år endast  om det finns särskilda skäl.
Tilldelning av kontrakt som grundar sig på ramavtal
3 §
Kontrakt som grundar sig på ett ramavtal får ingås endast  mellan en upphandlande myndighet som har identifierats för  detta syfte antingen i anbudsinfordran som avser ramavtalet  eller i inbjudan att bekräfta intresse och en leverantör som  är part i ramavtalet.
Villkoren i ett kontrakt som grundar sig på ett ramavtal får  inte avvika väsentligt från villkoren i ramavtalet.
Tilldelning av kontrakt som grundar sig på ramavtal med en  enda leverantör
4 §
Om ett ramavtal har ingåtts med en enda leverantör, ska  kontrakt som grundas på detta ramavtal tilldelas i enlighet  med villkoren i ramavtalet.
Inför tilldelningen av sådana kontrakt får den upphandlande  myndigheten skriftligen samråda med leverantören och vid  behov uppmana denne att komplettera sitt anbud.
Tilldelning av kontrakt som grundar sig på ramavtal med flera  leverantörer
5 §
När ett ramavtal som har ingåtts med flera leverantörer  har samtliga villkor fastställda för tillhandahållandet av de  varor, tjänster eller byggentreprenader som ramavtalet avser,  ska kontrakt som grundas på ramavtalet tilldelas enligt 6  eller 7 §.
När ramavtalet inte har samtliga sådana villkor fastställda,  ska tilldelning ske enligt 8 §.
Första och andra styckena gäller även delar av ett ramavtal.
Tilldelning utan en förnyad konkurrensutsättning
6 §
En upphandlande myndighet får tilldela kontrakt som  grundar sig på ett ramavtal som avses i 5 § första stycket  utan en förnyad konkurrensutsättning enligt villkoren i  ramavtalet.
Myndigheten ska tillämpa objektiva villkor för att avgöra  vilken av leverantörerna som ska tilldelas kontraktet. De  objektiva villkoren ska anges i något av  upphandlingsdokumenten för ramavtalet.
Tilldelning delvis efter en förnyad konkurrensutsättning
7 §
En upphandlande myndighet får tilldela kontrakt som  grundar sig på ett ramavtal som avses i 5 § första stycket  delvis efter en förnyad konkurrensutsättning på det sätt som  anges i 9 §, om det har angetts i något av  upphandlingsdokumenten för ramavtalet att den upphandlande  myndigheten ska ha den möjligheten.
I upphandlingsdokumentet ska i sådana fall också anges
1. de av ramavtalets villkor för tillhandahållande som kan  bli föremål för en förnyad konkurrensutsättning, och
2. de objektiva villkor som myndigheten ska använda när den  avgör om tilldelning ska ske utan eller efter en förnyad  konkurrensutsättning.
Tilldelning efter en förnyad konkurrensutsättning
8 §
En upphandlande myndighet ska tilldela kontrakt som  grundar sig på ett ramavtal som avses i 5 § andra stycket  efter en förnyad konkurrensutsättning för de leverantörer som  är parter i ramavtalet på sätt som anges i 9 §.
Förfarandet vid en förnyad konkurrensutsättning
9 §
Vid en förnyad konkurrensutsättning ska de leverantörer  som är parter i ramavtalet inbjudas att på nytt lämna anbud i  enlighet med de villkor som anges i ramavtalet. Dessa villkor  får, om det är nödvändigt, preciseras och vid behov  kompletteras med andra villkor som har angetts i något av  upphandlingsdokumenten för ramavtalet.
Vid tillämpning av första stycket ska
1. den upphandlande myndigheten för varje kontrakt som ska  tilldelas skriftligen samråda med de leverantörer som kan  genomföra kontraktet,
2. den upphandlande myndigheten ange en tidsfrist som är  tillräcklig för att lämna anbud för varje särskilt kontrakt,  med hänsyn tagen till upphandlingens art och omfattning,
3. anbuden lämnas skriftligen och den upphandlande  myndigheten inte ta del av innehållet i anbuden innan den  angivna svarstiden har löpt ut, och
4. den upphandlande myndigheten tilldela kontraktet till den  anbudsgivare som har lämnat det ekonomiskt mest fördelaktiga  anbudet enligt tilldelningskriterierna för ramavtalet.
Inköpscentraler
Anlitande av en inköpscentral
10 §
En upphandlande myndighet får anlita en inköpscentral  utan att upphandla tjänsten.
Om en upphandlande myndighet anlitar en inköpscentral enligt  första stycket, får tjänsten som inköpscentralen  tillhandahåller även omfatta stödverksamhet för inköp.
Anskaffning från en inköpscentral
11 §
En upphandlande myndighet får anskaffa varor eller  tjänster från en inköpscentral.
Anskaffning genom en inköpscentral
12 §
En upphandlande myndighet får anskaffa varor, tjänster  eller byggentreprenader genom
1. kontrakt som tilldelas av en inköpscentral,
2. dynamiska inköpssystem som drivs av en inköpscentral,  eller
3. ramavtal som ingås av en inköpscentral.
Den upphandlande myndighetens ansvar
13 §
En upphandlande myndighet ska anses fullgöra sina  skyldigheter enligt denna lag när den anskaffar varor,  tjänster eller byggentreprenader från eller genom en  inköpscentral enligt 11 eller 12 §.
Den upphandlande myndigheten ansvarar dock för att fullgöra  skyldigheterna i denna lag när det gäller de delar av ett  förfarande som den själv genomför.
Gemensam upphandling med myndighet från annan medlemsstat
14 §
En upphandlande myndighet får genomföra en upphandling  gemensamt med en upphandlande myndighet från en annan  medlemsstat med användning av upphandlingsåtgärder enligt 
15-23 §§.
En viss upphandlingsåtgärd får inte väljas i syfte att  undvika tillämpningen av tvingande föreskrifter som är  förenliga med EU-rätten.
Inköpscentral i annan medlemsstat
15 §
En upphandlande myndighet får använda centraliserad  inköpsverksamhet som erbjuds av en inköpscentral i en annan  medlemsstat i Europeiska unionen.
16 §
Vid gemensam upphandling enligt 15 § tillämpas  bestämmelserna i den medlemsstat där inköpscentralen är  belägen.
De bestämmelser som är tillämpliga enligt första stycket ska  också tillämpas om en upphandlande myndighet
1. tilldelar ett kontrakt inom ramen för ett dynamiskt  inköpssystem som drivs av en inköpscentral enligt första  stycket,
2. genomför en förnyad konkurrensutsättning enligt ett  ramavtal som har ingåtts av en inköpscentral enligt första  stycket, eller
3. enligt 6 och 7 §§ beslutar vilken leverantör som ska  tilldelas kontraktet inom ramen för ett ramavtal som har  ingåtts av en inköpscentral enligt första stycket.
Gemensamma upphandlingsåtgärder
17 §
En upphandlande myndighet får gemensamt med upphandlande  myndigheter i andra medlemsstater i Europeiska unionen vidta  upphandlingsåtgärder genom att
1. tilldela ett kontrakt,
2. ingå ett ramavtal, eller
3. inrätta ett dynamiskt inköpssystem.
En upphandlande myndighet som har ingått ett ramavtal enligt  första stycket 2 eller inrättat ett dynamiskt inköpssystem  enligt första stycket 3, får tilldela kontrakt inom ramen för  ramavtalet eller inköpssystemet.
18 §
Vid gemensamma upphandlingsåtgärder enligt 17 § ska  delar som är nödvändiga för samarbetet följa av en  överenskommelse.
19 §
Om en överenskommelse enligt 18 § träffas mellan de  deltagande myndigheterna, ska myndigheterna i  överenskommelsen fastställa
1. myndigheternas ansvarsområden och relevanta nationella  bestämmelser som ska vara tillämpliga, och
2. sättet att organisera upphandlingsförfarandet,  innefattande ledning, fördelning av varor, tjänster eller  byggentreprenader som ska upphandlas och ingående av  kontrakt.
När myndigheterna fastställer ansvarsområden och relevanta  nationella bestämmelser som ska vara tillämpliga enligt  första stycket 1, kan
1. ansvarsområdena fördelas till en eller flera av dem,  eller
2. som tillämpliga bestämmelser fastställas den medlemsstats  bestämmelser i vilken minst en av myndigheterna har sin  hemvist.
20 §
Fördelningen av ansvarsområden mellan upphandlande  myndigheter och tillämpliga nationella bestämmelser enligt 18  och 19 §§ ska anges i något av upphandlingsdokumenten.
21 §
En myndighet som deltar i en upphandling enligt 17 § och  som anskaffar varor, tjänster eller byggentreprenader från en  annan deltagande myndighet ska anses uppfylla sina  skyldigheter enligt denna lag, om någon annan deltagande  myndighet uppfyller de skyldigheter som föreskrivs i den lag  som ska tillämpas till följd av en överenskommelse enligt 18  och 19 §§.
Upphandling med en gemensam enhet
22 §
En gemensam enhet som har inrättats av upphandlande  myndigheter från olika medlemsstater får genomföra  upphandlingar.
En europeisk gruppering för territoriellt samarbete enligt  Europaparlamentets och rådets förordning (EG) nr 1082/2006 av  den 5 juli 2006 om en europeisk gruppering för territoriellt  samarbete (EGTS), i lydelsen enligt Europaparlamentets och  rådets förordning (EU) nr 1302/2013, eller någon annan enhet  som har bildats enligt EU-rätten ska anses vara en gemensam  enhet.
23 §
Vid gemensam upphandling enligt 22 § ska den gemensamma  enhetens behöriga organ besluta om tillämpliga nationella  bestämmelser.
Tillämpliga nationella bestämmelser ska vara bestämmelserna i  en medlemsstat där den gemensamma enheten antingen har sitt  registrerade säte eller bedriver verksamhet.
Ett sådant beslut får antingen gälla tills vidare, om det  fattas när den gemensamma enheten inrättas, eller begränsas  till en viss tidsperiod, till vissa typer av kontrakt eller  till en eller flera enskilda tilldelningar av kontrakt.
8 kap. Elektroniska metoder för upphandling
Dynamiska inköpssystem
Tillämpningsområdet
1 §
En upphandlande myndighet får använda ett dynamiskt  inköpssystem för återkommande anskaffning av varor, tjänster  eller byggentreprenader som är allmänt tillgängliga på  marknaden och har egenskaper som tillgodoser den upphandlande  myndighetens behov.
Ett dynamiskt inköpssystem ska drivas som en helt elektronisk  process. Det ska ha en bestämd giltighetstid och under den  tiden vara öppet för varje leverantör som uppfyller  kvalificeringskraven enligt 14 kap. 1-5 §§.
2 §
Ett dynamiskt inköpssystem får delas in i kategorier av  varor, tjänster eller byggentreprenader. Kategorierna ska  bestämmas objektivt med hänsyn till egenskaperna hos den  upphandling som ska genomföras inom den berörda kategorin.
Inrättandet av ett dynamiskt inköpssystem
3 §
Vid upphandlingar i ett dynamiskt inköpssystem ska den  upphandlande myndigheten tillämpa bestämmelserna för  selektivt förfarande. Antalet anbudssökande som får delta i  systemet får dock inte begränsas.
Om myndigheten har delat in systemet i kategorier av varor,  tjänster eller byggentreprenader, ska kvalificeringskrav  specificeras för varje kategori.
4 §
En upphandlande myndighet som inrättar ett dynamiskt  inköpssystem ska informera om detta genom en anbudsinfordran  och ange att den avser ett sådant system. I anbudsinfordran  ska systemets giltighetstid anges.
Om ett dynamiskt inköpssystem delats in i kategorier av  varor, tjänster eller byggentreprenader, ska dessa och vad  som karakteriserar kategorierna anges i annonsen om  upphandling eller i inbjudan att bekräfta intresse.
Om det dynamiska inköpssystemet drivs av en inköpscentral och  får användas av andra upphandlande myndigheter, ska detta  anges i anbudsinfordran.
Upphandlingsdokumenten
5 §
Av upphandlingsdokumenten ska det framgå
1. de anskaffningar och de kvantiteter som systemet avser,  och
2. nödvändig information om inköpssystemet, den elektroniska  utrustning som används samt tekniska arrangemang och  specifikationer för anslutning.
Den upphandlande myndigheten ska ge tillgång till  upphandlingsdokumenten enligt 10 kap. 7 § första stycket  under systemets hela giltighetstid.
Ändringar i giltighetstiden
6 §
Den upphandlande myndigheten ska anmäla ändringar av det  dynamiska inköpssystemets giltighetstid till Europeiska  kommissionen.
Ansökan om att få delta i ett dynamiskt inköpssystem
7 §
En upphandlande myndighet ska under det dynamiska  inköpssystemets hela giltighetstid ge leverantörer möjlighet  att ansöka om att få delta i systemet på de villkor som anges  i 3 §.
Myndigheten ska utvärdera en anbudsansökan med tillämpning av  kvalificeringskrav enligt 14 kap. 1-5 §§ inom 10 arbetsdagar  från mottagandet. När det finns skäl till det får tidsfristen  förlängas till 15 arbetsdagar.
Myndigheten får förlänga utvärderingsperioden om ingen  inbjudan att lämna anbud ännu har utfärdats i det dynamiska  inköpssystemet. Ingen inbjudan får utfärdas under  utvärderingsperiodens förlängning. Myndigheten ska i något av  upphandlingsdokumenten ange den förlängda period som den  avser att tillämpa.
Tidsfrist för anbudsansökningar
8 §
Tidsfristen för att komma in med en anbudsansökan ska  vara minst 30 dagar från den dag då annonsen om upphandling  skickades för publicering eller från den dag då inbjudan att  bekräfta intresse skickades till anbudssökandena.
Inga ytterligare tidsfrister ska gälla för anbudsansökningar  efter det att inbjudan att lämna anbud för den första  upphandlingen enligt det dynamiska inköpssystemet har  skickats.
Underrättelse om beslut om deltagande i ett dynamiskt  inköpssystem
9 §
En upphandlande myndighet ska snarast möjligt underrätta  en leverantör om det beslut som har fattats om leverantörens  deltagande i det dynamiska inköpssystemet. Ett beslut att  inte godkänna en leverantör som deltagare ska motiveras.
Inbjudan att lämna anbud
10 §
Den upphandlande myndigheten ska för varje kontrakt som  ska tilldelas bjuda in alla leverantörer som godkänts som  deltagare i det dynamiska inköpssystemet att lämna anbud.
Om det dynamiska inköpssystemet har delats in i kategorier av  varor, tjänster eller byggentreprenader, ska myndigheten  bjuda in samtliga leverantörer som godkänts som deltagare  inom den kategori som motsvarar berörd upphandling att lämna  anbud.
Tidsfrist för anbud
11 §
Tidsfristen för att komma in med anbud ska vara minst 10  dagar från den dag då inbjudan att lämna anbud enligt 10 §  skickades till berörda leverantörer.
En upphandlande myndighet som inte är en central upphandlande  myndighet får tillämpa bestämmelserna i 11 kap. 7 § om  tidsfrist för att komma in med anbud efter överenskommelse.
Bestämmelserna om förkortning av tidsfrister i 11 kap. 5 och 
6 §§ får inte tillämpas.
Tilldelning av kontrakt
12 §
Den upphandlande myndigheten ska tilldela den leverantör  kontraktet vars anbud är det ekonomiskt mest fördelaktiga på  grundval av de tilldelningskriterier som anges i annonsen om  upphandling eller i inbjudan att bekräfta intresse.
Tilldelningskriterierna får vid behov preciseras i inbjudan  att lämna anbud.
Egen försäkran av leverantörer
13 §
En upphandlande myndighet får när som helst under det  dynamiska inköpssystemets giltighetstid begära att  leverantörer som godkänts som deltagare i systemet, inom fem  arbetsdagar från den dag då begäran skickades, lämnar in en  ny och uppdaterad version av en sådan egen försäkran som  avses i 15 kap. 1 och 2 §§.
Bestämmelserna i 15 kap. 3-5 §§ gäller under det dynamiska  inköpssystemets hela giltighetstid.
Lag (2017:347)
.
Administrativ avgift
14 §
Den upphandlande myndigheten får inte ta ut någon  administrativ avgift av en leverantör som deltar eller vill  delta i systemet.
Elektroniska auktioner
Tillämpningsområdet
15 §
En upphandlande myndighet får använda en elektronisk  auktion för att presentera nya lägre priser eller nya värden  för vissa delar av anbuden.
Myndigheten ska utforma den elektroniska auktionen som en  upprepad elektronisk process.
16 §
En upphandlande myndighet får genomföra en elektronisk  auktion som en avslutande del, om innehållet i  upphandlingsdokumenten kan fastställas med tillräcklig grad  av exakthet. Detta gäller vid
1. öppet förfarande,
2. selektivt förfarande,
3. förhandlat förfarande med föregående annonsering,
4. förnyad konkurrensutsättning inom ett ramavtal enligt 7  kap. 7 och 8 §§, och
5. inbjudan att lämna anbud inom ramen för ett dynamiskt  inköpssystem.
Genomförandet av en elektronisk auktion
17 §
En elektronisk auktion ska möjliggöra en rangordning  utifrån automatiska utvärderingsmetoder och ska grundas på
1. priser eller nya värden på de delar av anbuden som angetts  i upphandlingsdokumenten, när anbuden ska utvärderas på  grundval av bästa förhållandet mellan pris och kvalitet eller  kostnad, eller
2. priser, när anbuden ska utvärderas enbart på grundval av  priset.
Anbuden ska rangordnas med användning av en matematisk  formel. När anbuden ska rangordnas med hänsyn till bästa  förhållandet mellan pris och kvalitet, ska den matematiska  formeln beakta viktningen av de kriterier som fastställts för  att bestämma vilket anbud som är det ekonomiskt mest  fördelaktiga. Om viktningen av kriterierna har angetts i  intervall, ska dessa fastställas till ett bestämt värde. Om  alternativa anbud är tillåtna, ska separata formler användas  för varje anbud.
En elektronisk auktion får genomföras i på varandra följande  etapper.
Upphandlingsdokumenten
18 §
Om en elektronisk auktion kommer att användas, ska den  upphandlande myndigheten ange det i annonsen om upphandling  eller i inbjudan att bekräfta intresse.
19 §
I upphandlingsdokumenten ska följande uppgifter lämnas  om den elektroniska auktionen:
1. de delar av anbuden som kommer att vara föremål för den  elektroniska auktionen,
2. eventuella gränser för de värden som kan presenteras,  baserade på en bedömning av specifikationerna för det som ska  anskaffas,
3. de uppgifter som kommer att göras tillgängliga för  anbudsgivarna under den elektroniska auktionen och när detta  kommer att ske,
4. nödvändiga uppgifter om genomförandet av den elektroniska  auktionen,
5. de villkor på vilka anbudsgivarna kan lämna anbud,  däribland de minsta skillnaderna mellan anbuden som kan ha  bestämts,
6. nödvändiga uppgifter om den elektroniska utrustning som  ska användas och om anslutningen till denna utrustning, och
7. tidpunkten då den elektroniska auktionen ska avslutas.
Första utvärdering av anbud
20 §
Innan en upphandlande myndighet inleder en elektronisk  auktion, ska myndigheten utvärdera anbuden i enlighet med  tilldelningskriterierna och viktningen av dessa.
Inbjudan att lämna nya priser eller värden
21 §
En anbudsgivare som har lämnat ett godtagbart anbud ska  bjudas in att delta i den elektroniska auktionen genom att  från en viss tidpunkt använda de anslutningssätt som anges i  inbjudan.
Ett anbud är godtagbart om det stämmer överens med de  tekniska specifikationerna och inte är ogiltigt, oacceptabelt  eller olämpligt och om det har lämnats av en anbudsgivare som  uppfyller kvalificeringskraven och inte har uteslutits från  anbudsförfarandet.
Vad som avses med ett olämpligt anbud framgår av 6 kap. 
13 §.
22 §
I inbjudan ska den upphandlande myndigheten informera om  utvärderingen enligt 20 § av anbudsgivarens anbud.
23 §
Inbjudan ska innehålla information om den matematiska  formel som avses i 17 § andra stycket och som ska användas  för att bestämma rangordningen mellan anbuden med hänsyn till  de nya priser eller värden som lämnas under auktionen.
24 §
Den elektroniska auktionen får inte inledas tidigare än  två arbetsdagar efter det att inbjudan har skickats ut.
Upplysningar till anbudsgivarna
25 §
Under en elektronisk auktion ska den upphandlande  myndigheten lämna alla anbudsgivare tillräckliga upplysningar  för att de vid varje tidpunkt ska ha kännedom om sin plats i  rangordningen.
Myndigheten får också lämna andra upplysningar om priser  eller värden under förutsättning att detta har angetts i  upphandlingsdokumenten.
Myndigheten får lämna upplysningar om antalet deltagare i den  elektroniska auktionen.
Avslutande av en elektronisk auktion
26 §
En elektronisk auktion ska avslutas av den upphandlande  myndigheten
1. vid den tidpunkt som angetts i upphandlingsdokumenten,
2. när det inte längre lämnas några nya priser eller nya  värden som motsvarar angivna krav på minsta skillnader,  eller
3. när det antal auktionsetapper som angetts i  upphandlingsdokumenten har genomförts.
I det fall som avses i första stycket 2 ska myndigheten i  upphandlingsdokumenten ha angett hur långt efter det att den  har tagit emot det sista priset eller värdet som den kommer  att avsluta auktionen.
I det fall som avses i första stycket 3 ska tidsplanen för  varje auktionsetapp anges i inbjudan att delta i auktionen.
27 §
När den elektroniska auktionen har avslutats, ska den  upphandlande myndigheten tilldela kontraktet på grundval av  resultaten av auktionen.
Elektroniska kataloger
Tillämpningsområdet
28 §
En upphandlande myndighet får begära att anbud med  elektroniska medel ska lämnas i ett format för att presentera  och strukturera information som är gemensamt för alla  deltagande anbudsgivare och som lämpar sig för elektronisk  behandling (elektronisk katalog).
Anbud som lämnas i form av en elektronisk katalog får  kompletteras med andra handlingar.
Upphandlingsdokumenten
29 §
Av annonsen om upphandling eller inbjudan att bekräfta  intresse ska det framgå om anbud ska eller får
1. lämnas i form av en elektronisk katalog, eller
2. innehålla en elektronisk katalog.
Något av upphandlingsdokumenten ska innehålla nödvändiga  uppgifter om
1. den elektroniska utrustning som används och anslutningen  till denna utrustning, samt
2. format och specifikationer för den elektroniska  katalogen.
Upprättandet av en elektronisk katalog
30 §
En elektronisk katalog ska upprättas av en anbudssökande  eller anbudsgivare enligt specifikationer och format som har  fastställts av den upphandlande myndigheten. Om en katalog  ska uppdateras enligt 31 § eller 34 § andra stycket, ska dess  format tillåta en sådan uppdatering.
Uppdatering av en elektronisk katalog
31 §
Om ett ramavtal har slutits efter det att anbud har  lämnats i form av en elektronisk katalog eller har innehållit  en sådan, får den upphandlande myndigheten besluta att en  förnyad konkurrensutsättning enligt 7 kap. 7 och 8 §§ ska  genomföras med användning av en elektronisk katalog som  uppdateras enligt 32 §.
32 §
För att uppdatera en elektronisk katalog ska den  upphandlande myndigheten antingen
1. uppmana varje anbudsgivare att lämna in en uppdaterad  katalog som har anpassats till kraven i det berörda  kontraktet, eller
2. meddela varje anbudsgivare att myndigheten avser att samla  in uppgifter från den redan inlämnade katalogen för att  anpassa den till kraven i det berörda kontraktet.
En katalog får uppdateras enligt första stycket 2, om detta  har angetts i något av upphandlingsdokumenten för  ramavtalet.
33 §
I ett meddelande enligt 32 § första stycket 2 ska den  upphandlande myndigheten informera varje anbudsgivare om när  den avser att samla in uppgifter för en uppdaterad  elektronisk katalog och ge anbudsgivaren möjlighet att avböja  en sådan uppgiftsinsamling. Meddelandet ska lämnas så lång  tid före den planerade uppgiftsinsamlingen att anbudsgivaren  får skälig tid för att ta ställning till den.
Innan myndigheten tilldelar ett kontrakt med utgångspunkt i  uppgifter i en elektronisk katalog som myndigheten har  uppdaterat, ska den ge varje anbudsgivare möjlighet att  kontrollera att det på så sätt upprättade anbudet inte  innehåller några fel.
Elektroniska kataloger vid dynamiska inköpssystem
34 §
Vid upphandling inom ett dynamiskt inköpssystem ska en  leverantör på begäran av den upphandlande myndigheten lämna  anbud som har form av en elektronisk katalog eller innehåller  en sådan.
Myndigheten får, om den har begärt att leverantörer till  ansökan om att få delta i det dynamiska inköpssystemet  bifogar en elektronisk katalog, besluta att upphandlingen ska  genomföras med användning av elektroniska kataloger som  uppdateras med tillämpning av bestämmelserna i 32 § första  stycket 2 och andra stycket samt 33 §.
9 kap. Tekniska krav
Tekniska specifikationer
Vad som anges i de tekniska specifikationerna
1 §
De tekniska egenskaper som varan, tjänsten eller  byggentreprenaden ska ha ska anges som tekniska  specifikationer. Specifikationerna ska ingå i något av  upphandlingsdokumenten. De ska vara utformade på något av de  sätt som anges i 3-5 §§ förutsatt att det inte står i strid  med tvingande tekniska regler.
De egenskaper som specificeras får också avse
1. processen eller metoden för att producera eller  tillhandahålla varan, tjänsten eller byggentreprenaden, eller
2. en process som avser ett annat skede i varans, tjänstens  eller byggnadsverkets livscykel.
Andra stycket gäller också när de egenskaper som avses inte  är egenskaper hos den berörda varan, tjänsten,  byggentreprenaden eller det berörda byggnadsverket.  Egenskaperna måste dock ha anknytning till det som ska  anskaffas.
I de tekniska specifikationerna får det också anges om  överlåtelse av immateriella rättigheter kommer att krävas.
När det som anskaffas ska användas av fysiska personer
2 §
När det som anskaffas ska användas av fysiska personer  ska de tekniska specifikationerna bestämmas med beaktande av  samtliga användares behov, däribland tillgängligheten för  personer med funktionsnedsättning.
Undantag får göras endast om det finns särskilda skäl.
Om Europeiska unionen i en rättsakt har antagit obligatoriska  krav på tillgänglighet, ska de tekniska specifikationer som  avses i första stycket bestämmas med hänvisning till den  rättsakten.
Tekniska specifikationer i form av prestanda- eller  funktionskrav
3 §
En upphandlande myndighet får ange de tekniska  specifikationerna som prestanda- eller funktionskrav. I  prestanda- eller funktionskrav kan miljöegenskaper ingå.  Kraven ska vara utformade så att det klart framgår vad som  ska anskaffas.
En upphandlande myndighet får tillåta att en leverantör  åberopar sådana standarder och bedömningar som avses i 4 §  för att visa att kraven enligt första stycket är uppfyllda.
Tekniska specifikationer i form av hänvisningar till  standarder och bedömningar
4 §
Om de tekniska specifikationerna inte anges som  prestanda- eller funktionskrav, ska de hänvisa till  standarder och bedömningar, och i fallande prioritetsordning  till
1. svensk standard som stämmer överens med europeisk  standard,
2. europeisk teknisk bedömning,
3. gemensam teknisk specifikation,
4. internationell standard,
5. annat tekniskt referenssystem som utarbetats av europeiska  standardiseringsorgan, eller
6. annan svensk standard, svenskt tekniskt godkännande eller,  i fråga om en byggentreprenad eller användning av en vara,  svensk teknisk specifikation för projektering, beräkning och  utförande.
Varje hänvisning som avses i första stycket ska följas av  orden "eller likvärdig".
Tekniska specifikationer som kombinerar prestanda- och  funktionskrav med standarder och bedömningar
5 §
En upphandlande myndighet får ange de tekniska  specifikationerna som prestanda- eller funktionskrav enligt 3 
§ i fråga om vissa egenskaper och med hänvisning till  standarder och bedömningar enligt 4 § i fråga om andra  egenskaper.
Uppgifter och hänvisningar som inte får ingå i tekniska  specifikationer
6 §
Om det leder till att vissa leverantörer gynnas eller  missgynnas, får de tekniska specifikationerna inte innehålla  hänvisningar till
1. ett fabrikat, ett ursprung eller ett framställningssätt  som karakteriserar varor eller tjänster som tillhandahålls av  en viss leverantör,
2. varumärke, patent eller typ,
3. ursprung, eller
4. tillverkning.
Sådana hänvisningar får dock förekomma om det motiveras av  det som ska anskaffas eller det annars inte är möjligt att  beskriva det som ska anskaffas tillräckligt tydligt. En sådan  hänvisning ska följas av orden "eller likvärdigt".
Likvärdiga lösningar
7 §
En upphandlande myndighet som i enlighet med 3 § anger de  tekniska specifikationerna som prestanda- eller funktionskrav  får inte förkasta ett anbud som avser en vara, tjänst eller  byggentreprenad som motsvarar de standarder eller bedömningar  som anges i 4 § första stycket 1-5 eller likvärdiga  standarder eller bedömningar.
Första stycket gäller endast om
1. den åberopade standarden eller bedömningen avser de  prestanda- eller funktionskrav som myndigheten har angett,  och
2. anbudsgivaren visar att varan, tjänsten eller  byggentreprenaden uppfyller de angivna kraven.
8 §
Om en upphandlande myndighet ställer krav genom att  hänvisa till en standard eller bedömning enligt 4 §, får den  inte förkasta ett anbud endast på grund av att en vara,  tjänst eller byggentreprenad inte motsvarar denna standard  eller bedömning om det i anbudet visas att de föreslagna  lösningarna uppfyller kraven på ett likvärdigt sätt.
Utredning om överensstämmelse
9 §
En upphandlande myndighet får som bevis för  överensstämmelse med kraven i de tekniska specifikationerna,  tilldelningskriterierna enligt 16 kap. eller villkoren för  fullgörande av kontraktet enligt 17 kap., kräva att  leverantören ska uppvisa en provningsrapport eller ett intyg  från ett organ för bedömning av överensstämmelse. Detta organ  ska vara ackrediterat för denna uppgift i enlighet med  Europaparlamentets och rådets förordning (EG) nr 765/2008 av  den 9 juli 2008 om krav för ackreditering och upphävande av  förordning (EEG) nr 339/93, i lydelsen enligt  Europaparlamentets och rådets förordning (EU) 2019/1020.
Lag (2022:1138)
.
10 §
Om en upphandlande myndighet kräver en provningsrapport  eller ett intyg som ska vara utfärdat av ett visst organ för  bedömning av överensstämmelse, ska den också godta en  provningsrapport eller ett intyg från ett likvärdigt organ.
11 §
När en leverantör inte inom den angivna tidsfristen  kan få tillgång till en provningsrapport eller ett intyg som  avses i 9 eller 10 § och detta inte beror på leverantören  eller något förhållande på leverantörens sida, ska den  upphandlande myndigheten godta annan lämplig utredning. Denna  utredning ska visa att varan, tjänsten eller  byggentreprenaden uppfyller kraven i de tekniska  specifikationerna, tilldelningskriterierna eller villkoren  för fullgörande av kontraktet.
Märkning
12 §
Med märkning avses alla dokument, certifikat eller intyg  som bekräftar att varor, tjänster, byggentreprenader eller  processer eller berörda förfaranden uppfyller vissa krav.
13 §
En upphandlande myndighet får i de tekniska  specifikationerna, tilldelningskriterierna eller villkoren  för fullgörande av kontraktet kräva en viss märkning som  bevis för att varan, tjänsten eller byggentreprenaden  motsvarar de egenskaper som krävs, om
1. kraven för märkningen endast rör kriterier som har  anknytning till det som ska anskaffas,
2. kraven för märkningen är lämpliga för att definiera  egenskaperna hos den vara, tjänst eller byggentreprenad som  ska anskaffas,
3. kraven för märkningen grundas på objektivt kontrollerbara  och icke-diskriminerande kriterier,
4. märkningen har antagits genom ett öppet och transparent  förfarande i vilket samtliga berörda kan delta,
5. märkningen är tillgänglig för alla berörda, och
6. kraven för märkningen fastställs av ett organ som den som  ansöker om märkningen inte har ett avgörande inflytande  över.
Om en upphandlande myndighet inte kräver att det som ska  anskaffas har alla egenskaper som krävs av en märkning, ska  den ange vilka krav för märkningen som ska uppfyllas.
Om en märkning uppfyller villkoren i första stycket 3-6, men  kraven för märkningen även rör kriterier som inte har  anknytning till det som ska anskaffas, får den upphandlande  myndigheten inte kräva märkningen för varan, tjänsten eller  byggentreprenaden. Myndigheten får dock fastställa de  tekniska specifikationerna genom hänvisningar till sådana  detaljerade specifikationer för märkningen som har anknytning  till det som ska anskaffas.
14 §
En upphandlande myndighet som kräver en viss märkning  enligt 13 § ska godta en annan märkning om kraven för den  märkningen är likvärdiga med kraven för den angivna  märkningen.
15 §
När en leverantör inte inom den angivna tidsfristen haft  möjlighet att få tillgång till den märkning som den  upphandlande myndigheten kräver eller en likvärdig märkning  och detta inte beror på leverantören eller något förhållande  på leverantörens sida, ska den upphandlande myndigheten godta  annan lämplig utredning. Denna utredning ska visa att varan,  tjänsten eller byggentreprenaden uppfyller kraven för den  angivna märkningen eller, i de fall som anges i 13 § andra  stycket, de särskilt angivna kraven för märkningen.
Anbud med alternativa utföranden
16 §
En upphandlande myndighet får tillåta eller kräva att  anbudsgivare lämnar anbud med utföranden som avviker från dem  som myndigheten har angett. Ett sådant anbud med alternativt  utförande får beaktas endast om myndigheten i annonsen angett  om den tillåter eller kräver sådana anbud.
17 §
En upphandlande myndighet som tillåter eller kräver  anbud som avses i 16 § ska i upphandlingsdokumenten ange
1. vilka minimikrav som gäller för sådana anbud,
2. vilka särskilda villkor som gäller redovisningen av  anbuden, och
3. om anbud med ett alternativt utförande får lämnas endast  tillsammans med ett anbud som utgår från samma utförande som  myndigheten har angett.
Anbud med alternativa utföranden får beaktas endast om de  uppfyller minimikraven.
18 §
Vid tilldelning av varu- eller tjänstekontrakt får en  upphandlande myndighet som har tillåtit eller krävt anbud med  alternativa utföranden inte förkasta ett sådant anbud enbart  på grund av att det, om det antas, skulle bli ett  tjänstekontrakt i stället för ett varukontrakt eller ett  varukontrakt i stället för ett tjänstekontrakt.
10 kap. Annonsering av upphandling och inbjudan till  anbudssökande
Annonsering
Anbudsinfordran
1 §
En upphandlande myndighet ska genom en anbudsinfordran  informera om sin avsikt att tilldela ett kontrakt eller ingå  ett ramavtal.
En anbudsinfordran ska göras genom en annons om upphandling  eller, i de fall som regleras i 2 §, en förhandsannons.
Särskilda regler om upphandling utan föregående annonsering  finns i 6 kap. 12-19 §§.
Förhandsannons som anbudsinfordran
2 §
En upphandlande myndighet som inte är en central  upphandlande myndighet får använda en förhandsannons som  anbudsinfordran när upphandling ska genomföras med selektivt  förfarande eller förhandlat förfarande med föregående  annonsering.
Lag (2021:1110)
.
Förhandsannons för att informera om planerade upphandlingar
3 §
En upphandlande myndighet får i en förhandsannons  informera om planerade upphandlingar.
Bestämmelser om förkortade tidsfrister efter en sådan  förhandsannonsering finns i 11 kap. 5 §.
Efterannons om resultatet av en upphandling
4 §
En upphandlande myndighet som har tilldelat ett kontrakt  eller ingått ett ramavtal ska skicka en efterannons om  upphandlingsresultatet senast 30 dagar efter det att avtalet  eller ramavtalet ingicks. En myndighet som tilldelat kontrakt  enligt ett dynamiskt inköpssystem ska skicka en efterannons  senast 30 dagar efter tilldelningen av varje kontrakt.
Trots första stycket får myndigheten vid tilldelning av  kontrakt enligt ett dynamiskt inköpssystem samla  efterannonserna kvartalsvis. I sådana fall ska de samlade  annonserna skickas senast 30 dagar efter utgången av varje  kvartal.
Första stycket gäller inte för tilldelning av kontrakt som  görs med stöd av ett ramavtal som ingåtts i enlighet med denna  lag.
Lag (2021:1110)
.
Annons om tilldelning av kontrakt utan föregående  annonsering
5 §
En upphandlande myndighet som avser att tilldela ett  kontrakt genom förhandlat förfarande utan föregående  annonsering enligt 6 kap. 12-19 §§ får informera om sin  avsikt genom en annons.
Publicering av annonser
5 a §
Annonser enligt detta kapitel ska publiceras i en  annonsdatabas som är registrerad enligt lagen (2019:668) om  upphandlingsstatistik.
Lag (2019:670)
.
Bemyndigande
6 §
Regeringen får meddela föreskrifter om innehållet i och  offentliggörandet av annonser enligt detta kapitel.
Elektronisk tillgång till upphandlingsdokumenten
7 §
Den upphandlande myndigheten ska vid annonsering om  upphandling, förhandsannonsering och annonsering om  projekttävling med elektroniska medel ge fri, direkt,  fullständig och kostnadsfri tillgång till  upphandlingsdokumenten från den dag då annonsen publiceras.  Den internetadress där dokumenten finns tillgängliga ska  anges i annonsen.
Om myndigheten inte kan ge tillgång till något  upphandlingsdokument enligt första stycket, ska myndigheten i  annonsen upplysa om hur leverantörerna kan få tillgång till  dokumentet på något annat sätt.
Inbjudan till anbudssökande
Skriftlig inbjudan att bekräfta intresse efter  förhandsannonsering
8 §
Om en förhandsannons har använts som anbudsinfordran, ska  den upphandlande myndigheten vid ett och samma tillfälle  skicka en skriftlig inbjudan till samtliga anbudssökande att  bekräfta sitt intresse. Först när myndigheten har fått veta  vilka anbudssökande som fortfarande är intresserade, får den  ange vilka leverantörer som ska få lämna anbud eller delta i  förhandlingar.
Den upphandlande myndigheten ska med elektroniska medel ge  anbudssökandena fri, direkt, fullständig och kostnadsfri  tillgång till upphandlingsdokumenten. Den internetadress där  dokumenten finns tillgängliga ska anges i inbjudan att  bekräfta intresse. Om myndigheten inte kan göra ett  upphandlingsdokument tillgängligt med elektroniska medel och  dokumentet inte heller har gjorts tillgängligt på något annat  sätt, ska det bifogas inbjudan.
En inbjudan ska dessutom innehålla
1. uppgift om art och mängd av det som ska upphandlas, option  på ytterligare avtal och om möjligt beräknad tidsfrist för  optionen samt, när det gäller avtal som kan förnyas, art och  mängd och, om möjligt, beräknad tidpunkt för kommande  annonser om upphandling av varor, tjänster eller  byggentreprenader,
2. uppgift om huruvida selektivt förfarande eller förhandlat  förfarande med föregående annonsering ska användas,
3. uppgift om dag för leverans av varor eller för påbörjande  eller avslutande av tjänsterna eller byggentreprenaderna,
4. uppgift om adress till den upphandlande myndigheten,
5. uppgift om ekonomiska eller tekniska krav, ekonomiska  garantier och upplysningar som krävs från leverantörer,
6. uppgift om huruvida ett varukontrakt avser köp, leasing,  hyra eller hyrköp eller en kombination av dessa,
7. uppgift om tilldelningskriterier samt kriteriernas  inbördes vikt eller prioritetsordning, om detta inte  redovisas i något annat upphandlingsdokument, och
8. övriga uppgifter av betydelse för upphandlingen.
Skriftlig inbjudan att lämna anbud eller att delta i dialog
9 §
Vid selektivt förfarande, förhandlat förfarande med  föregående annonsering, konkurrenspräglad dialog och  förfarande för inrättande av innovationspartnerskap ska den  upphandlande myndigheten vid ett och samma tillfälle skicka  en skriftlig inbjudan till samtliga utvalda anbudssökande att  lämna anbud eller, vid konkurrenspräglad dialog, att delta i  dialogen.
Den upphandlande myndigheten ska med elektroniska medel ge de  utvalda anbudssökandena fri, direkt, fullständig och  kostnadsfri tillgång till upphandlingsdokumenten. Den  internetadress där dokumenten finns tillgängliga ska anges i  inbjudan att lämna anbud eller att delta i dialog. Om  myndigheten inte kan göra ett upphandlingsdokument  tillgängligt med elektroniska medel och dokumentet inte  heller har gjorts tillgängligt på något annat sätt, ska det  bifogas inbjudan.
En inbjudan ska dessutom innehålla
1. uppgift om tidsfristen för att begära kompletterande  upplysningar enligt 12 kap. 11 §,
2. uppgift om sista dag för att ta emot anbud samt till  vilken adress anbudet ska skickas och på vilket eller vilka  språk det ska skrivas, eller, vid konkurrenspräglad dialog,  uppgift om dag och plats för dialogens början samt om det  eller de språk som ska användas,
3. en hänvisning till annonsen om upphandling eller till  förhandsannonsen, om en sådan annons har använts som  anbudsinfordran,
4. uppgift om de handlingar som ska bifogas,
5. uppgift om tilldelningskriterier samt kriteriernas  inbördes vikt eller prioritetsordning, om detta inte  redovisas i något annat upphandlingsdokument, och
6. övriga uppgifter av betydelse för upphandlingen.
Anbudets giltighetstid
10 §
En upphandlande myndighet ska vid öppet förfarande i  annonsen om upphandling ange den tid som en anbudsgivare ska  vara bunden av sitt anbud. Vid selektivt förfarande,  förhandlat förfarande med föregående annonsering,  konkurrenspräglad dialog och förfarande för inrättande av  innovationspartnerskap ska myndigheten ange denna uppgift i  en annons om upphandling, i en förhandsannons som används som  anbudsinfordran, i en inbjudan att bekräfta intresse eller i  en inbjudan att lämna anbud eller att delta i dialog.
En underrättelse enligt 12 kap. 12 § första stycket eller  upplysningar enligt 12 kap. 13 § innebär inte att ett anbud  förfaller.
11 kap. Tidsfrister för anbudsansökningar och anbud
Förhållanden som ska beaktas när tidsfrister bestäms
1 §
När tidsfrister för att komma in med anbudsansökningar  och anbud bestäms av den upphandlande myndigheten, ska  särskild hänsyn tas till hur komplicerad upphandlingen är och  hur lång tid leverantörerna kan antas behöva för att utarbeta  anbudsansökningarna eller anbuden. Om anbud inte kan lämnas  annat än efter ett besök på plats, ska tiden vara så lång att  alla leverantörer kan få kännedom om all information som  behövs för att utarbeta ett anbud.
Vid bestämning av tidsfrister enligt första stycket ska dock  bestämmelserna i detta kapitel iakttas.
Tidsfrist vid öppet förfarande
2 §
Vid öppet förfarande ska tidsfristen för att komma in med  anbud vara minst 35 dagar från den dag då annonsen om  upphandling skickades för publicering.
Första stycket gäller om inte något annat följer av 
5-10 §§.
Tidsfrister vid selektivt förfarande, förhandlat  förfarande med föregående annonsering, konkurrenspräglad  dialog och förfarande för inrättande av  innovationspartnerskap
3 §
Vid selektivt förfarande, förhandlat förfarande med  föregående annonsering, konkurrenspräglad dialog och  förfarande för inrättande av innovationspartnerskap ska  tidsfristen för att komma in med anbudsansökningar vara minst 
30 dagar från den dag då annonsen om upphandling skickades  för publicering eller, när en förhandsannons har använts som  anbudsinfordran, från den dag då inbjudan att bekräfta  intresse skickades till anbudssökandena. Detta gäller om inte  något annat följer av 10 §.
Vid selektivt förfarande och förhandlat förfarande med  föregående annonsering ska tidsfristen för att komma in med  anbud vara minst 30 dagar från den dag då inbjudan att lämna  anbud skickades till utvalda anbudssökande. Detta gäller om  inte något annat följer av 5-10 §§.
Tidsfrister vid upphandling enligt ett dynamiskt inköpssystem
4 §
I 8 kap. 8 och 11 §§ finns bestämmelser om tidsfrister  för anbudsansökningar och anbud vid upphandling enligt ett  dynamiskt inköpssystem.
Förkortade tidsfrister efter förhandsannonsering
5 §
Om den upphandlande myndigheten har förhandsannonserat  utan att annonsen använts som anbudsinfordran, får  tidsfristen för att komma in med anbud
1. vid öppet förfarande bestämmas till minst 15 dagar från  den dag då annonsen om upphandling skickades för publicering,  och
2. vid selektivt förfarande och förhandlat förfarande med  föregående annonsering bestämmas till minst 10 dagar från den  dag då inbjudan att lämna anbud skickades till utvalda  anbudssökande.
En tidsfrist får förkortas enligt första stycket endast om  förhandsannonsen
1. innehöll de uppgifter som anges i bilaga V del B avsnitt I  till direktiv 2014/24/EU, i den mån uppgifterna fanns att  tillgå när förhandsannonsen publicerades, och
2. skickades för publicering minst 35 dagar men högst 12  månader före den dag då annonsen om upphandling skickades för  publicering.
Förkortade tidsfrister vid elektroniska anbud
6 §
Om den upphandlande myndigheten tillåter att anbuden  skickas in elektroniskt, får tidsfristen
1. vid öppet förfarande enligt 2 § bestämmas till minst 30  dagar, och
2. vid selektivt förfarande eller förhandlat förfarande med  föregående annonsering enligt 3 § andra stycket bestämmas  till minst 25 dagar.
Tidsfrist för anbud efter överenskommelse
7 §
Vid selektivt förfarande och förhandlat förfarande med  föregående annonsering får en upphandlande myndighet som inte  är en central upphandlande myndighet bestämma tidsfristen för  att komma in med anbud till en gemensam tid som har  överenskommits med de utvalda anbudssökandena.
Om en sådan överenskommelse inte nås, ska tidsfristen vara  minst 10 dagar från den dag då inbjudan att lämna anbud  skickades till anbudssökandena.
Förlängning av tidsfristen för anbud
8 §
Tidsfristen för att komma in med anbud ska förlängas så  att alla leverantörer ska kunna få kännedom om all den  information som behövs för att utarbeta ett anbud, om
1. kompletterande upplysningar inte lämnas inom de  tidsfrister som anges i 12 kap. 11 §, eller
2. väsentliga ändringar görs i upphandlingsdokumenten.
9 §
Tidsfristen för att komma in med anbud ska förlängas med  fem dagar, om den upphandlande myndigheten inte med  elektroniska medel ger fri, direkt, fullständig och  kostnadsfri tillgång till upphandlingsdokumenten
1. från den dag då en annons om upphandling eller en  förhandsannons publiceras, eller
2. från och med den dag då en inbjudan att bekräfta intresse  skickas till anbudssökandena.
Första stycket gäller inte om tidsfristen anges efter en  överenskommelse enligt 7 § första stycket eller förkortas vid  ett påskyndat förfarande enligt 10 §.
Påskyndat förfarande
10 §
Om det på grund av tidsbrist inte är möjligt att  tillämpa de tidsfrister som anges i detta kapitel, får
1. vid selektivt förfarande och förhandlat förfarande med  föregående annonsering tidsfristen för att komma in med  anbudsansökningar bestämmas till minst 15 dagar från den dag  då annonsen om upphandling skickades för publicering,
2. vid öppet förfarande tidsfristen för att komma in med  anbud bestämmas till minst 15 dagar från den dag då annonsen  om upphandling skickades för publicering, och
3. vid selektivt förfarande och förhandlat förfarande med  föregående annonsering tidsfristen för att komma in med anbud  bestämmas till minst 10 dagar från den dag då inbjudan att  lämna anbud skickades till utvalda anbudssökande.
12 kap. Kommunikation, information till leverantörer och  dokumentation
Kommunikation
Kommunikation med allmänt tillgängliga elektroniska medel
1 §
En upphandlande myndighet och en leverantör ska använda  elektroniska medel när de kommunicerar med varandra under en  upphandling. Myndigheten ska anvisa de elektroniska medel som  ska användas.
Elektroniska medel som avses i första stycket ska vara  icke-diskriminerande och allmänt tillgängliga. Medlen ska  vara möjliga att använda tillsammans med sådan maskin- och  programvara samt sådan annan utrustning som används i  allmänhet.
I 2-5 §§ finns bestämmelser om undantag från skyldigheten att  kommunicera med allmänt tillgängliga elektroniska medel.
Kommunikation med andra medel
2 §
En upphandlande myndighet får vid behov anvisa  leverantörerna ett lämpligt elektroniskt medel för  kommunikation trots att medlet inte uppfyller kraven enligt 1 
§ andra stycket. Myndigheten ska i sådana fall erbjuda  kostnadsfri tillgång till det elektroniska medlet.
3 §
Om det på grund av upphandlingens beskaffenhet inte är  möjligt att använda något elektroniskt medel som uppfyller  kraven enligt 1 § andra stycket, får en upphandlande  myndighet använda eller anvisa andra medel för  kommunikation.
Om förutsättningen enligt första stycket gäller en del av  upphandlingen, får myndigheten använda eller anvisa andra  medel för kommunikation endast i den delen.
4 §
En upphandlande myndighet får använda eller anvisa andra  medel för kommunikation än sådana elektroniska medel som  avses i 1 § i den utsträckning det är nödvändigt på grund  av 1. säkerhetsbrister i allmänt tillgängliga tjänster för  elektronisk kommunikation,
2. brister i informationssäkerheten hos myndigheten, eller
3. den särskilt känsliga karaktären hos de uppgifter som ska  lämnas.
Möjligheten att använda eller anvisa andra medel för  kommunikation än elektroniska gäller endast om ett  tillräckligt skydd för uppgifterna inte kan ges genom  användning av elektroniska medel som avses i 2 §.
5 §
Muntlig kommunikation får användas under en upphandling,  om kommunikationen inte avser de väsentliga delarna av  upphandlingen och den upphandlande myndigheten dokumenterar  sådana uppgifter från kommunikationen som är av betydelse för  upphandlingen. Muntlig kommunikation får dock inte användas  vid upphandling enligt ett dynamiskt inköpssystem.
Information om användning av elektroniska medel
6 §
En upphandlande myndighet ska se till att information om  de specifikationer som är nödvändiga för elektronisk  inlämning av anbudsansökningar och anbud, inbegripet  kryptering och tidsstämpling, finns tillgänglig för alla  berörda.
Avancerad elektronisk underskrift
7 §
En upphandlande myndighet får kräva att elektroniska  anbudsansökningar och anbud ska vara försedda med en sådan  avancerad elektronisk underskrift som avses i artikel 3 i  Europaparlamentets och rådets förordning (EU) nr 910/2014 av  den 23 juli 2014 om elektronisk identifiering och betrodda  tjänster för elektroniska transaktioner på den inre marknaden  och om upphävande av direktiv 1999/93/EG, i den ursprungliga  lydelsen.
Säkerhet vid elektronisk kommunikation
8 §
En upphandlande myndighet ska se till att kommunikation  med elektroniska medel under en upphandling sker på ett  säkert sätt med hänsyn till de risker som är förknippade med  olika skeden av upphandlingen.
Myndigheten ska ha sådan utrustning att den på ett säkert  sätt elektroniskt kan ta emot och fastställa exakt tidpunkt  för mottagande av anbudsansökningar och anbud samt ritningar  och planer i projekttävlingar. Utrustningen ska vara försedd  med sådana säkerhetsanordningar att det inom rimliga gränser  kan säkerställas att
1. ingen har tillträde till de uppgifter som överförts  elektroniskt före utgången av den fastställda tidsfristen,
2. bara behöriga personer därefter kan få tillgång till  uppgifterna, och
3. det går att spåra om någon obehörig har tagit del av  uppgifterna.
Regeringen kan med stöd av 8 kap. 7 § regeringsformen meddela  närmare föreskrifter om säkerhetsanordningarna.
Hantering av uppgifter i ett upphandlingsärende
9 §
Kommunikation och lagring av uppgifter i ett  upphandlingsärende ska ske på ett sådant sätt att uppgifterna  inte förvanskas.
Öppnande av anbudsansökningar och anbud
10 §
En upphandlande myndighet får inte ta del av innehållet  i anbudsansökningarna och anbuden förrän tidsfristen för  anbudsansökningar respektive anbud har gått ut.
Anbud ska öppnas samtidigt och så snart som möjligt efter  anbudstidens utgång vid en förrättning där minst två personer  som utsetts av den upphandlande myndigheten ska delta.  Anbuden ska föras upp i en förteckning, som ska bestyrkas av  dem som deltar i förrättningen. På begäran av en anbudsgivare  ska dessutom en person som är utsedd av en handelskammare  närvara. Kostnaderna för detta ska betalas av den som  framställt begäran.
Information till leverantörer
Kompletterande upplysningar
11 §
En upphandlande myndighet ska på begäran av en  leverantör lämna kompletterande upplysningar om  upphandlingsdokumenten senast sex dagar före angiven sista  dag för anbud, förutsatt att upplysningarna har begärts i god  tid. Upplysningarna ska lämnas skriftligen till alla  leverantörer som deltar i upphandlingsförfarandet.
Vid ett påskyndat förfarande enligt 11 kap. 10 § ska  kompletterande upplysningar lämnas senast fyra dagar före  angiven sista dag för anbud.
Underrättelse om beslut
12 §
En upphandlande myndighet ska snarast möjligt  skriftligen underrätta anbudssökandena och anbudsgivarna om  de beslut som har fattats om att tilldela ett kontrakt eller  att ingå ett ramavtal. Underrättelsen ska innehålla skälen  för beslutet och uppgift om den period under vilken avtal  enligt 20 kap. 1 § inte får ingås (avtalsspärr).
En skriftlig underrättelse ska snarast möjligt lämnas till  anbudssökandena och anbudsgivarna även när myndigheten  beslutar att avbryta en upphandling efter anbudsinfordran  samt vid beslut att göra om en upphandling. I underrättelsen  ska skälen för beslutet anges.
Upplysningar på begäran av en leverantör
13 §
En upphandlande myndighet ska till den anbudssökande  eller anbudsgivare som begär det lämna upplysningar om skälen  för att leverantörens ansökan har avslagits eller anbud  förkastats.
En upphandlande myndighet ska på begäran av en anbudsgivare  som har lämnat ett godtagbart anbud lämna upplysningar om
1. utformningen av och de relativa fördelarna med det valda  anbudet samt namnet på den anbudsgivare som tilldelats  kontraktet eller parterna i ramavtalet, och
2. i förekommande fall hur förhandlingarna eller dialogen med  anbudsgivarna har fortlöpt.
Upplysningar enligt första och andra styckena ska lämnas  snarast möjligt och senast inom 15 dagar från det att en  skriftlig begäran kom in.
Dokumentation
Dokumentationsplikt
14 §
En upphandlande myndighet ska löpande dokumentera genom-
förandet av en upphandling. Dokumentationen ska vara  tillräcklig för att myndigheten ska kunna motivera sina beslut  under upphandlingens samtliga skeden.
Dokumentationen ska vara slutförd senast 30 dagar efter att  myndigheten har ingått avtal eller fattat beslut om att  avbryta upphandlingen.
Lag (2023:815)
.
Individuella rapporter
15 §
En upphandlande myndighet ska upprätta en individuell  rapport för varje kontrakt som tilldelas, ramavtal som ingås  och dynamiskt inköpssystem som inrättas.
Detta gäller inte för kontrakt som tilldelas på grundval av  ett ramavtal enligt 7 kap. 4 eller 6 §.
16 §
Av en individuell rapport ska följande framgå:
1. skäl till att ett anbud som har förkastats har ansetts vara  onormalt lågt,
2. skäl till att ett kontrakt eller ramavtal inte har  tilldelats en leverantör,
3. skäl till att en leverantör inte har godkänts som deltagare  i ett dynamiskt inköpssystem,
4. skäl till att förhandlat förfarande med föregående  annonsering, förhandlat förfarande utan föregående annonsering  eller konkurrenspräglad dialog har tillämpats,
5. skäl till att inlämning av anbud med andra medel än  elektroniska har godkänts, och
6. intressekonflikter och åtgärder som vidtagits till följd av  dem.
En individuell rapport ska ha upprättats senast 30 dagar efter  att myndigheten har ingått avtal eller fattat beslut om  avbrytande av upphandlingen.
Den individuella rapporten eller huvuddragen i den ska på  begäran skickas till Europeiska kommissionen eller den  tillsynsmyndighet som avses i 21 kap. 1 §.
Regeringen kan med stöd av 8 kap. 7 § regeringsformen meddela  närmare föreskrifter om vilka uppgifter en individuell rapport  ska innehålla.
Lag (2023:815)
Bevarande av handlingar
17 §
I arkivlagen (1990:782) finns bestämmelser om  myndigheters och vissa andra organs arkiv. För en  upphandlande myndighet som inte omfattas av arkivlagen gäller  andra och tredje styckena.
När en upphandling har avslutats ska en upphandlande  myndighet på betryggande sätt förvara anbudsansökningar och  anbud med tillhörande beskrivningar, modeller och ritningar  samt anbudsförteckningar, sammanställningar, sådana dokument  som avses i 14 §, den individuella rapporten enligt 15 § och  liknande handlingar. Handlingarna ska bevaras minst fyra år  från den dag då kontraktet tilldelades.
En upphandlande myndighet ska även bevara det kontrakt eller  det ramavtal som har ingåtts efter upphandling enligt denna  lag. Kontraktet eller ramavtalet ska bevaras åtminstone under  sin löptid.
Tillgång till kontrakt
18 §
I 2 kap. tryckfrihetsförordningen finns bestämmelser om  allmänna handlingars offentlighet. För en upphandlande  myndighet som inte ska tillämpa de bestämmelserna gäller 
19-25 §§.
Lag (2022:778)
.
19 §
En upphandlande myndighet ska på begäran av en berörd  leverantör lämna ut en kopia eller en utskrift av ett  kontrakt som bevaras enligt 17 § tredje stycket och som  ingåtts till ett värde av minst
1. 1 000 000 euro för varu- eller tjänstekontrakt, och
2. 10 000 000 euro för byggentreprenadkontrakt.
20 §
En uppgift i ett kontrakt om affärs- eller  driftförhållanden i leverantörens eller den upphandlande  myndighetens rörelse som hålls hemlig och vars röjande är  ägnat att medföra skada för någon av dem i  konkurrenshänseende, får inte lämnas ut.
En uppgift i ett kontrakt som lämnar eller kan bidra till  upplysning om en säkerhets- eller bevakningsåtgärd hos den  upphandlande myndigheten får inte lämnas ut, om det kan antas  innebära att syftet med åtgärden motverkas.
21 §
En begäran om att få tillgång till ett kontrakt ska  behandlas skyndsamt.
Vid handläggningen av ett ärende om att lämna ut ett  kontrakt, ska den upphandlande myndigheten tillämpa  bestämmelserna om motivering av beslut och om underrättelse  om innehållet i beslut och hur ett överklagande går till i 
32-34 §§ förvaltningslagen (2017:900).
Lag (2018:859)
.
22 §
En upphandlande myndighet får inte ta betalt för att  lämna ut en kopia eller en utskrift av ett kontrakt, om  kopian eller utskriften omfattar färre än tio sidor. För en  kopia eller en utskrift som omfattar tio sidor får  myndigheten ta högst 50 kronor. För varje sida därutöver får  myndigheten ta högst 2 kronor.
Om myndigheten får ta betalt för en kopia eller en utskrift  enligt första stycket, får myndigheten även ta ut ersättning  för
1. portokostnad om försändelsen väger mer än 50 gram, och
2. postförskottsavgift eller annan särskild kostnad för att  med post, bud eller annan liknande förmedling sända kopian  eller utskriften till mottagaren.
23 §
Ett beslut att inte lämna ut ett kontrakt eller  uppgifter i ett kontrakt får överklagas till den  förvaltningsrätt i vars domkrets den upphandlande myndigheten  har sin hemvist.
Prövningstillstånd krävs vid överklagande till kammarrätten.
24 §
Om ett beslut att inte lämna ut ett kontrakt eller  uppgifter i ett kontrakt överklagas, ska den upphandlande  myndigheten vara den enskildes motpart sedan handlingarna i  ärendet har överlämnats till domstolen.
25 §
Mål om att lämna ut kontrakt eller uppgifter i kontrakt  ska handläggas skyndsamt.
Lag (2022:778)
.
13 kap. Uteslutning av leverantörer
Brott
1 §
En upphandlande myndighet ska utesluta en leverantör  från att delta i en upphandling, om myndigheten genom  kontroll enligt 15 kap. eller på annat sätt får kännedom om  att leverantören enligt en dom som fått laga kraft är dömd  för brott som innefattar
1. sådan brottslighet som avses i artikel 2 i rådets  rambeslut 2008/841/RIF av den 24 oktober 2008 om kampen mot  organiserad brottslighet,
2. bestickning enligt definitionen i artikel 3 i rådets akt  av den 26 maj 1997 om utarbetande på grundval av artikel  K 3.2 c i fördraget om Europeiska unionen av konventionen om  kamp mot korruption som tjänstemän i Europeiska gemenskaperna  eller Europeiska unionens medlemsstater är delaktiga i,  korruption enligt artikel 2.1 i rådets rambeslut 2003/568/RIF  av den 22 juli 2003 om kampen mot korruption inom den privata  sektorn, eller korruption enligt nationella bestämmelser,
3. bedrägeri i den mening som avses i artikel 1 i  konventionen som utarbetats på grundval av artikel K.3 i  fördraget om Europeiska unionen, om skydd av Europeiska  gemenskapernas finansiella intressen,
4. penningtvätt eller finansiering av terrorism enligt  definitionen i artikel 1 i Europaparlamentets och rådets  direktiv (EU) 2015/849 av den 20 maj 2015 om åtgärder för att  förhindra att det finansiella systemet används för  penningtvätt eller finansiering av terrorism, om ändring av  Europaparlamentets och rådets förordning (EU) nr 648/2012 och  om upphävande av Europaparlamentets och rådets direktiv 
2005/60/EG och kommissionens direktiv 2006/70/EG, i den  ursprungliga lydelsen,
5. terroristbrott eller brott med anknytning till  terroristverksamhet såsom de definieras i artiklarna 3 och 
5-12 i Europaparlamentets och rådets direktiv (EU) 2017/541  av den 15 mars 2017 om bekämpande av terrorism, om ersättande  av rådets rambeslut 2002/475/RIF och om ändring av rådets  beslut 2005/671/RIF, i den ursprungliga lydelsen, eller  anstiftan, medhjälp och försök att begå brott i den mening  som avses i artikel 14 i det direktivet, eller
6. människohandel enligt definitionen i artikel 2 i  Europaparlamentets och rådets direktiv 2011/36/EU av den 5 april 2011 om förebyggande och bekämpande av människohandel,  om skydd av dess offer och om ersättande av rådets rambeslut 
2002/629/RIF, i den ursprungliga lydelsen.
Är leverantören en juridisk person, ska leverantören  uteslutas om en person som ingår i leverantörens  förvaltnings-, lednings- eller kontrollorgan har dömts för  brottet. Detsamma gäller om den som har dömts för brottet är  behörig att företräda, fatta beslut om eller kontrollera  leverantören.
Lag (2018:1317)
.
1 a §
En upphandlande myndighet får inte låta en dom som  meddelades för mer än fem år sedan ligga till grund för ett  beslut om uteslutning av en leverantör enligt 1 §.
Lag (2022:778)
.
Obetalda skatter och socialförsäkringsavgifter
2 §
En upphandlande myndighet ska utesluta en leverantör från  att delta i en upphandling, om myndigheten genom kontroll  enligt 15 kap. eller på annat sätt får kännedom om att  leverantören inte har fullgjort sina skyldigheter avseende  betalning av skatter eller socialförsäkringsavgifter i det  egna landet eller i det land där upphandlingen sker, och  detta har fastställts genom ett bindande domstolsavgörande  eller myndighetsbeslut som har fått laga kraft.
En upphandlande myndighet får utesluta en leverantör från att  delta i en upphandling, om myndigheten på ett annat lämpligt  sätt kan visa att de skyldigheter som avses i första stycket  inte har fullgjorts.
Missförhållanden i övrigt i fråga om en leverantörs  verksamhet
3 §
En upphandlande myndighet får utesluta en leverantör från  att delta i en upphandling, om
1. myndigheten kan visa att leverantören har åsidosatt  tillämpliga miljö-, social- eller arbetsrättsliga  skyldigheter,
2. leverantören
a) är i konkurs eller är föremål för insolvens- eller  likvidationsförfaranden,
b) är föremål för tvångsförvaltning,
c) har ingått ackordsuppgörelse med borgenärer, eller
d) har avbrutit sin näringsverksamhet eller befinner sig i en  motsvarande situation till följd av ett förfarande enligt  nationella lagar och andra författningar som liknar dem som  avses i a-c,
3. myndigheten kan visa att leverantören gjort sig skyldig  till något allvarligt fel i yrkesutövningen som gör att  leverantörens redbarhet kan ifrågasättas,
4. myndigheten har tillräckligt sannolika indikationer på att  leverantören har ingått överenskommelser med andra  leverantörer som syftar till att snedvrida konkurrensen,
5. leverantören har visat allvarliga eller ihållande brister  i fullgörandet av något väsentligt krav i ett tidigare  kontrakt enligt denna lag, lagen (2016:1146) om upphandling  inom försörjningssektorerna, lagen (2016:1147) om upphandling  av koncessioner eller lagen (2011:1029) om upphandling på  försvars- och säkerhetsområdet, och detta har medfört att det  tidigare kontraktet har sagts upp i förtid eller lett till  skadestånd eller jämförbara påföljder,
6. myndigheten inte kan undvika en snedvridning av  konkurrensen eller inte kan garantera en likabehandling av  leverantörerna på grund av jäv och detta inte kan avhjälpas  genom andra mindre ingripande åtgärder än uteslutning av  leverantören,
7. myndigheten genom andra mindre ingripande åtgärder än  uteslutning av leverantören inte kan avhjälpa en snedvridning  av konkurrensen på grund av ett sådant tidigare deltagande  från leverantörens sida som avses i 4 kap. 8 §,
8. leverantören i allvarlig omfattning
a) har lämnat oriktiga uppgifter om den information som kan  begäras för kontroll av att det inte finns grund för att  utesluta leverantören från att delta i upphandlingen enligt  detta kapitel eller av att leverantören uppfyller tillämpliga  kvalificeringskrav enligt 14 kap. 1-5 §§,
b) har undanhållit sådan information, eller
c) inte har lämnat de kompletterande dokument som myndigheten  har begärt in enligt 15 kap. 3-5 §§, eller
9. leverantören otillbörligt har försökt att påverka den  upphandlande myndighetens beslutsprocess eller tillägna sig  sekretessbelagda uppgifter som kan ge leverantören  otillbörliga fördelar i upphandlingen eller av oaktsamhet har  lämnat vilseledande uppgifter som kan ha en väsentlig  inverkan på de beslut som fattas under upphandlingen i fråga  om uteslutning av leverantörer, urval av leverantörer som kan  tilldelas kontrakt och tilldelning av kontrakt.
3 a §
En upphandlande myndighet får inte låta en händelse som  inträffade för mer än tre år sedan ligga till grund för ett  beslut om uteslutning av en leverantör enligt 3 §.
Lag (2022:778)
.
Utredning
4 §
En upphandlande myndighet ska, innan den beslutar att  utesluta en leverantör, ge leverantören tillfälle att inom en  bestämd tid yttra sig över de omständigheter som enligt  myndigheten utgör skäl för uteslutning.
Undantag från uteslutning i vissa fall
5 §
En leverantör som omfattas av någon uteslutningsgrund  enligt 1 eller 3 § ska inte uteslutas, om leverantören visar  att den är tillförlitlig genom att den har
1. ersatt eller åtagit sig att ersätta skador som har  orsakats av brottet eller missförhållandet,
2. klargjort förhållanden och omständigheter på ett  uttömmande sätt genom att aktivt samarbeta med de utredande  myndigheterna, och
3. vidtagit konkreta tekniska, organisatoriska och  personalmässiga åtgärder som är ägnade att förhindra brott  eller missförhållanden.
De åtgärder som leverantören har vidtagit ska bedömas med  beaktande av brottets eller missförhållandets allvar och de  särskilda omständigheterna kring dessa.
En leverantör som har fullgjort sina skyldigheter avseende  betalning av skatter och socialförsäkringsavgifter, inklusive  ränta och sanktionsavgifter, eller ingått en bindande  överenskommelse om betalning eller motsvarande ska inte  uteslutas enligt 2 §.
6 §
En upphandlande myndighet får låta bli att följa en  skyldighet att utesluta en leverantör, om det är motiverat av  tvingande hänsyn till allmänintresset.
Beslut om uteslutning
7 §
En upphandlande myndighet kan när som helst under en  upphandling utesluta en leverantör från att delta i  upphandlingen, om det visar sig finnas grund för  uteslutning.
En upphandlande myndighet ska snarast underrätta en  leverantör skriftligen om beslutet och skälen för det.
14 kap. Kvalificering
Kvalificeringskrav
1 §
En upphandlande myndighet får i upphandlingen ställa krav  på att leverantörerna ska vara kvalificerade i vissa  avseenden. Kraven får avse endast
1. behörighet att utöva yrkesverksamhet enligt 2 §,
2. ekonomisk och finansiell ställning enligt 3 och 4 §§,  eller
3. teknisk och yrkesmässig kapacitet enligt 5 §.
De krav som myndigheten ställer ska vara lämpliga för att  säkerställa att leverantören har den rättsliga och  finansiella förmåga och den tekniska och yrkesmässiga  kapacitet som krävs för att utföra det kontrakt som ska  tilldelas. Alla krav ska ha anknytning till det som ska  anskaffas och stå i proportion till detta. Kraven kan  uttryckas som minimikrav på förmåga.
Myndigheten ska i annonsen eller i en inbjudan att bekräfta  intresse ange vilka kvalificeringskrav som ska tillämpas i  upphandlingen och vilken utredning leverantörerna bör lämna  in.
Behörighet att utöva yrkesverksamhet
2 §
Ett krav enligt 1 § första stycket 1 får innebära att  leverantören ska
1. vara registrerad i ett aktiebolags-, handels- eller  föreningsregister eller motsvarande register som förs i den  stat där leverantörens verksamhet är etablerad, eller
2. ha ett sådant tillstånd eller vara medlem i en sådan  organisation som, när upphandlingen avser en tjänst, krävs  för att leverantören ska kunna tillhandahålla tjänsten i den  stat där leverantören är etablerad.
Lag (2017:347)
.
Ekonomisk och finansiell ställning
3 §
Ett krav enligt 1 § första stycket 2 får innebära att  leverantören ska ha
1. en viss minsta årsomsättning eller en minsta omsättning  inom det område som omfattas av kontraktet,
2. en viss kvot mellan tillgångar och skulder, eller
3. en lämplig ansvarsförsäkring.
4 §
Ett krav på minsta omsättning enligt 3 § andra stycket 1  får inte bestämmas till ett belopp som är mer än två gånger  så högt som det uppskattade värdet av upphandlingen. Om det  finns särskilda skäl med hänsyn till byggentreprenadernas,  tjänsternas eller varornas art, får omsättningskravet  bestämmas till ett högre belopp. Den upphandlande myndigheten  ska i något av upphandlingsdokumenten eller i en individuell  rapport enligt 12 kap. 15 och 16 §§ ange vilka omständigheter  som utgör eller har utgjort sådana särskilda skäl.
Ett krav enligt 3 § andra stycket 2 på en viss kvot mellan  tillgångar och skulder får ställas endast om metoderna och  kriterierna för beräkning av kvoten anges i något av  upphandlingsdokumenten.
När ett kontrakt ska tilldelas i delar, gäller första stycket  för varje enskild del. Om myndigheten kan komma att tilldela  en och samma leverantör flera delar av ett uppdelat kontrakt  och dessa ska utföras samtidigt, får kravet enligt första  stycket på en minsta omsättning bestämmas till ett belopp som  motsvarar det sammanlagda beloppet för de delar som kan komma  att omfattas.
Om ett kontrakt som grundas på ett ramavtal ska tilldelas  efter en förnyad konkurrensutsättning, ska det uppskattade  värdet enligt första stycket beräknas på grundval av den  förväntade största storleken på de kontrakt som ska fullgöras  samtidigt eller, om den uppgiften inte är känd, på grundval  av ramavtalets uppskattade värde.
Om ett kontrakt ska tilldelas inom ramen för ett dynamiskt  inköpssystem, ska det uppskattade värdet enligt första  stycket beräknas på grundval av den förväntade största  storleken på de kontrakt som kommer tilldelas inom ramen för  systemet.
Teknisk och yrkesmässig kapacitet
5 §
Ett krav enligt 1 § första stycket 3 får innebära att  leverantören ska förfoga över nödvändiga personalresurser och  tekniska resurser samt ha sådan erfarenhet som behövs för att  kontraktet ska kunna fullgöras enligt en ändamålsenlig  kvalitetsstandard.
Leverantörers åberopande av andra företags kapacitet
6 §
En leverantör får för ett visst kontrakt åberopa andra  företags kapacitet för att uppfylla krav som avser ekonomisk  och finansiell ställning eller teknisk och yrkesmässig  kapacitet enligt 1 § första stycket 2 och 3. När kapaciteten  gäller sådana utbildnings- och yrkeskvalifikationer som avses  i 15 kap. 11 § 7 får leverantören dock endast åberopa ett  annat företags kapacitet om det företaget också kommer att  utföra den tjänst eller byggentreprenad för vilken  kapaciteten krävs.
Första stycket gäller oavsett den rättsliga arten av  förbindelserna mellan leverantören och företagen. Det är  leverantören som ska visa att den kommer att kunna förfoga  över de nödvändiga resurserna när kontraktet ska fullgöras.
7 §
En upphandlande myndighet som vid en kontroll enligt 4  kap. 11 § finner att ett företag som åberopas av en  leverantör inte uppfyller de krav företaget åberopas för  eller att företagets förhållanden är skäl för uteslutning  enligt 13 kap. 1 § eller 2 § första stycket, ska begära att  leverantören ska byta ut företaget mot ett annat företag.
Myndigheten får begära byte om det finns skäl för uteslutning  enligt 13 kap. 2 § andra stycket eller 3 §.
8 §
Den upphandlande myndigheten får kräva att det företag  vars kapacitet leverantören åberopar åtar sig ett solidariskt  ansvar för leverantörens fullgörande av kontraktet, om den  kapacitet som åberopas avser ekonomisk och finansiell  ställning enligt 1 § första stycket 2.
Myndigheten får kräva att vissa uppgifter som är avgörande  för anskaffningen ska utföras direkt av leverantören själv,  om kontraktet avser en tjänst, en byggentreprenad eller ett  monterings- eller installationsarbete inom ramen för en  upphandling av en vara.
15 kap. Egen försäkran och utredning om leverantörer
Egen försäkran
1 §
En leverantör som lämnar ett anbud eller en anbudsansökan  får också lämna en egen försäkran om
1. att det inte finns grund enligt 13 kap. 1-3 §§ för att  utesluta leverantören från att delta i upphandlingen,
2. att leverantören uppfyller de krav som den upphandlande  myndigheten har ställt enligt 14 kap. 1-5 §§, och
3. att leverantören uppfyller de kriterier som myndigheten i  förekommande fall ställt upp enligt 4 kap. 6 §.
Om leverantören åberopar andra företags kapacitet enligt 14  kap. 6 §, ska leverantörens försäkran åtföljas av en särskild  försäkran för vart och ett av de företag vars kapacitet  åberopas.
En försäkran enligt första eller andra stycket ska lämnas i  det standardformulär som Europeiska kommissionen har  fastställt enligt artikel 59.2 i direktiv 2014/24/EU.
2 §
Den upphandlande myndigheten ska preliminärt godta en  försäkran enligt 1 § som bevis för att leverantören inte ska  uteslutas och uppfyller de krav och kriterier som myndigheten  har ställt.
En försäkran som har lämnats i en tidigare upphandling ska  godtas om leverantören bekräftar att den fortfarande är  korrekt.
Kompletterande dokument
3 §
En leverantör som har lämnat in en försäkran enligt 1 §  ska på begäran av en upphandlande myndighet komplettera sin  försäkran med ett eller flera av de intyg som omfattas av  den. En sådan begäran får göras när som helst under ett  upphandlingsförfarande om myndigheten anser det vara  nödvändigt för att upphandlingen ska kunna genomföras  korrekt.
4 §
På begäran av den upphandlande myndigheten ska den  leverantör som myndigheten avser att tilldela kontraktet  lämna sådana kompletterande dokument enligt 6-13 §§, och i  förekommande fall enligt 14 och 15 §§, som visar aktuella  förhållanden. En sådan begäran ska göras innan myndigheten  beslutar om att tilldela ett kontrakt.
Detta gäller inte för kontrakt som grundar sig på ramavtal  som har ingåtts enligt 7 kap. 4 och 6 §§.
Leverantören ska på begäran av myndigheten komplettera eller  förtydliga de dokument som myndigheten har begärt.
5 §
En leverantör är inte skyldig att lämna in kompletterande  dokument eller andra skriftliga bevis, om den upphandlande  myndigheten
1. redan har tillgång till materialet, eller
2. själv har möjlighet att kostnadsfritt få tillgång till  intyg eller relevant information direkt med hjälp av  elektroniska medel.
Utredning som får begäras in från leverantör
6 §
Den utredning en upphandlande myndighet får begära att  leverantörer ska lämna in till myndigheten anges i 7-15 §§  och ska visa
1. att det inte finns grund enligt 13 kap. för att utesluta  leverantören från att delta i upphandlingen,
2. att leverantören uppfyller tillämpliga kvalificeringskrav  enligt 14 kap. 1-5 §§, och
3. att företag vars kapacitet leverantören åberopar enligt 
14 kap. 6 § inte omfattas av någon uteslutningsgrund och  uppfyller tillämpliga kvalificeringskrav.
Utredning om skäl för uteslutning av en leverantör från att  delta i en upphandling
7 §
En upphandlande myndighet får begära att en leverantör  lämnar in ett utdrag ur ett brottsregister eller en likvärdig  handling som har utfärdats av en behörig myndighet i  ursprungsstaten eller den stat där leverantören är etablerad  och som visar att det inte finns omständigheter som enligt 13  kap. 1 § utgör skäl för att utesluta leverantören från att  delta i upphandlingen.
Visar inte den begärda utredningen att leverantören enligt en  dom som fått laga kraft har dömts för något sådant brott som  avses i 13 kap. 1 §, ska leverantören inte med stöd av den  bestämmelsen uteslutas från att delta i upphandlingen, om  inte något annat framgår av utredningen i övrigt.
8 §
En upphandlande myndighet får begära att en leverantör  lämnar in ett intyg som har utfärdats av en behörig myndighet  i den berörda staten och som visar att det inte finns  omständigheter som enligt 13 kap. 2 § eller 3 § 2 utgör skäl  för att utesluta leverantören från att delta i  upphandlingen.
Visar inte den begärda utredningen att leverantören har  brustit i sina skyldigheter avseende betalning av skatter  eller socialförsäkringsavgifter enligt 13 kap. 2 § eller  befinner sig i någon av de situationer som avses i 13 kap. 3 
§ 2, ska leverantören inte med stöd av de bestämmelserna  uteslutas från att delta i upphandlingen, om inte något annat  framgår av utredningen i övrigt.
9 §
Om sådana dokument som avses i 7 eller 8 § inte utfärdas  i staten i fråga eller om de inte omfattar alla situationer  enligt 13 kap. 1 och 2 §§ samt 3 § 2, får dokumenten ersättas  av en utsaga som leverantören har lämnat på heder och samvete  inför ett behörigt organ eller av en liknande försäkran.
Utredning om en leverantörs ekonomiska och finansiella  ställning
10 §
En upphandlande myndighet får begära utredning av en  leverantörs ekonomiska och finansiella ställning i första  hand i form av
1. lämpliga intyg från banker eller, i förekommande fall,  bevis om lämplig ansvarsförsäkring,
2. årsredovisningar eller utdrag ur dem, om offentliggörande  av årsredovisningar krävs enligt lagstiftningen i det land  där leverantören är etablerad, eller
3. uppgift om företagets samlade omsättning och, i  förekommande fall, omsättningen för det verksamhetsområde som  upphandlingen gäller, för högst de tre senaste  verksamhetsåren, om uppgifter om denna omsättning är  tillgängliga.
Om en leverantör har godtagbara skäl för att inte lämna in  sådan utredning som den upphandlande myndigheten begär, får  leverantören i stället åberopa annan utredning som  myndigheten finner lämplig.
Utredning om en leverantörs tekniska och yrkesmässiga  kapacitet
11 §
En upphandlande myndighet får begära utredning av en  leverantörs tekniska kapacitet i form av
1. en förteckning över genomförda byggentreprenader under  högst de fem senaste åren, åtföljd av intyg om att de  viktigaste byggentreprenaderna har utförts på ett  tillfredsställande sätt,
2. en förteckning över de viktigaste varuleveranser eller  tjänster som har utförts under högst de tre senaste åren, med  angivande av värde, tidpunkt och privata eller offentliga  mottagare,
3. uppgifter om teknisk personal och tekniska organ, vare sig  de tillhör leverantören eller inte, i synnerhet om dem som  ansvarar för kvalitetskontrollen och, i fråga om offentliga  byggentreprenader, uppgifter om teknisk personal och tekniska  organ som entreprenören kan förfoga över för att genomföra  entreprenaden,
4. en beskrivning av leverantörens tekniska utrustning och av  de metoder som leverantören använder för att säkra kvaliteten  samt av leverantörens undersöknings- och forskningsresurser,
5. information om de system för hantering av leveranskedjan  och spårningssystem som leverantören kan komma att tillämpa  vid fullgörandet av kontraktet,
6. uppgifter om en sådan kontroll som ska utföras av den  upphandlande myndigheten själv eller på myndighetens vägnar  av ett behörigt organ i varuleverantörens eller  tjänsteleverantörens etableringsland, förutsatt att detta  organ ger sitt samtycke, och som krävs för att de aktuella  varorna eller tjänsterna är komplexa eller i undantagsfall är  avsedda för ett särskilt ändamål,
7. information om tjänsteleverantörens eller  byggentreprenörens utbildnings- och yrkeskvalifikationer  eller motsvarande uppgifter om ledande personer i företaget,  förutsatt att kvalifikationerna inte ska utvärderas som  tilldelningskriterium,
8. information om de miljöskyddsåtgärder leverantören kan  komma att vidta vid fullgörandet av kontraktet,
9. uppgifter om antal anställda i medeltal per år hos  tjänsteleverantören eller byggentreprenören och antal  anställda med ledningsfunktion under de tre senaste åren,
10. uppgifter om vilka verktyg, maskiner och teknisk  utrustning som tjänsteleverantören eller entreprenören  förfogar över för att fullgöra kontraktet,
11. information om hur stor del av kontraktet som  leverantören eventuellt kommer att lägga ut på  underleverantörer, eller
12. dokument, när det gäller de varor som ska levereras, som  utgörs av dels prover, beskrivningar eller fotografier, vars  äkthet ska styrkas om den upphandlande myndigheten begär det,  dels intyg som har upprättats av officiella institutioner för  kvalitetskontroll eller enheter för sådan kontroll av erkänd  kompetens och av vilka det ska framgå att varor som är klart  identifierade genom referenser stämmer överens med vissa  tekniska specifikationer eller standarder.
12 §
Om det är nödvändigt för att en effektiv konkurrens ska  säkerställas, får en upphandlande myndighet begära att en  leverantör ska lämna en utredning till myndigheten om  relevanta varuleveranser, tjänster eller byggentreprenader  som har utförts tidigare än vad som anges i 11 § 1 och 2.
13 §
En kontroll enligt 11 § 6 ska avse varuleverantörens  tillverkningskapacitet eller tjänsteleverantörens tekniska  kapacitet och om nödvändigt leverantörens undersöknings- och  forskningsresurser samt resurser för kvalitetskontroll.
Kvalitetssäkrings- och miljöledningsstandarder
Kvalitetssäkringsstandarder
14 §
Om den upphandlande myndigheten kräver att  leverantörerna visar upp ett intyg, utfärdat av ett oberoende  organ, om att leverantören följer vissa  kvalitetssäkringsstandarder, inklusive standarder för  tillgänglighet för personer med funktionsnedsättning, ska  myndigheten precisera kraven genom att hänvisa till  kvalitetssäkringssystem som bygger på relevanta europeiska  standardserier och är certifierade av organ som har  ackrediterats för uppgiften.
Myndigheten ska godta ett likvärdigt intyg från något annat  organ som är etablerat inom Europeiska ekonomiska  samarbetsområdet (EES).
När en leverantör inte kan få tillgång till intyget inom den  angivna tidsfristen och detta inte beror på leverantören  eller något förhållande på leverantörens sida, ska  myndigheten godta även andra bevis om att leverantören har  vidtagit åtgärder som leder till likvärdig kvalitetssäkring,  om leverantören visar att åtgärderna stämmer överens med de  kvalitetssäkringsstandarder som myndigheten har krävt.
Miljöledningsstandarder
15 §
Om den upphandlande myndigheten kräver att  leverantörerna visar upp ett intyg, utfärdat av ett oberoende  organ, om att leverantören följer vissa miljöledningssystem  eller miljöledningsstandarder, ska myndigheten precisera  kraven genom att hänvisa till
1. Europaparlamentets och rådets förordning (EG) nr 1221/2009  av den 25 november 2009 om frivilligt deltagande för  organisationer i gemenskapens miljölednings- och  miljörevisionsordning (Emas), i lydelsen enligt rådets  förordning (EU) nr 517/2013,
2. andra miljöledningssystem som erkänns i enlighet med  artikel 45 i samma förordning, eller
3. andra miljöledningssystem som bygger på  miljöledningsstandarder som grundas på berörda europeiska  eller internationella standarder och är certifierade från  organ som har ackrediterats för uppgiften.
Myndigheten ska godta ett likvärdigt intyg från något annat  organ som är etablerat inom Europeiska ekonomiska  samarbetsområdet (EES).
När en leverantör inte kan få tillgång till intyget inom den  angivna tidsfristen och detta inte beror på leverantören  eller något förhållande på leverantörens sida, ska  myndigheten godta även andra bevis om att leverantören har  vidtagit miljöledningsåtgärder, om leverantören kan visa att  åtgärderna är likvärdiga med dem som erfordras i det  miljöledningssystem eller den miljöledningsstandard som  myndigheten har krävt.
Officiella förteckningar och certifieringar genom  certifieringsorgan
16 §
När en leverantör är registrerad i en officiell  förteckning över godkända leverantörer i ett land inom  Europeiska ekonomiska samarbetsområdet (EES) eller är  certifierad av ett certifieringsorgan som uppfyller  europeiska certifieringsstandarder, ska det anses att  leverantören i fråga om de förhållanden som omfattas av  förteckningen eller certifieringen uppfyller de  förutsättningar och krav som anges i 13 kap. 1-3 §§ och 14  kap. 1 §.
16 kap. Utvärdering av anbud och tilldelning av kontrakt
Utvärdering och tilldelning
Tilldelning av kontrakt och grunder för utvärdering
1 §
En upphandlande myndighet ska tilldela den leverantör ett  kontrakt vars anbud är det ekonomiskt mest fördelaktiga för  myndigheten.
Vilket anbud som är det ekonomiskt mest fördelaktiga anbudet  ska utvärderas på någon av följande grunder:
1. bästa förhållandet mellan pris och kvalitet,
2. kostnad, eller
3. pris.
Myndigheten ska i något av upphandlingsdokumenten ange den  grund för utvärdering av anbud som den avser att använda.
Tilldelningskriterier
2 §
När en upphandlande myndighet utvärderar ett anbud på  grunden bästa förhållandet mellan pris och kvalitet ska den  bedöma anbudet utifrån kriterier som har anknytning till det  som ska anskaffas.
Ett tilldelningskriterium ska anses ha anknytning till den  vara, tjänst eller byggentreprenad som ska anskaffas om  kriteriet i något avseende hänför sig till denna vara eller  tjänst eller till byggnadsverket under något skede av  livscykeln.
Tilldelningskriterierna ska säkerställa en effektiv  konkurrens och får inte ge den upphandlande myndigheten en  obegränsad valfrihet. De ska presenteras så att det utifrån  leverantörens uppgifter går att kontrollera hur väl ett anbud  uppfyller kriterierna. Om det finns anledning ska myndigheten  kontrollera att leverantörens uppgifter är riktiga.
3 §
När en upphandlande myndighet utvärderar ett anbud på  grunden kostnad, ska myndigheten bedöma anbudets effekter i  fråga om kostnadseffektivitet, såsom en analys av kostnaderna  under livscykeln för varan, tjänsten eller byggnadsverket.
Livscykelkostnader
4 §
När en upphandlande myndighet utvärderar ett anbud enligt 
2 och 3 §§ får bedömningen utgå från en analys av kostnaderna  under livscykeln för den vara eller tjänst eller det  byggnadsverk som ska anskaffas.
Livscykelkostnader får omfatta kostnader för externa  miljöeffekter som har anknytning till det som ska anskaffas,  om miljöeffekterna kan fastställas till ett belopp i pengar  som kan kontrolleras.
Om myndigheten avser att beakta livscykelkostnader vid  utvärderingen, ska den i upphandlingsdokumenten ange vilka  uppgifter som leverantörerna ska lämna för detta ändamål och  vilken metod myndigheten kommer att använda för att  fastställa livscykelkostnaderna.
5 §
Den upphandlande myndighetens metod för att bedöma  kostnader för externa miljöeffekter enligt 4 § andra stycket  ska grundas på objektivt verifierbara och  icke-diskriminerande kriterier. De får inte på ett  otillbörligt sätt gynna eller missgynna vissa av  leverantörerna. Metoden ska vara tillgänglig för  leverantörerna.
Metoden ska utformas så att de uppgifter som krävs med  rimliga ansträngningar ska kunna tillhandahållas av en  omdömesgill leverantör.
Viktning av tilldelningskriterier
6 §
När grunden för utvärdering av anbud är bästa  förhållandet mellan pris och kvalitet eller kostnad, ska  tilldelningskriterierna viktas inbördes. De får viktas inom  intervall med en lämplig största tillåtna spridning.
Om kriterierna inte kan viktas, ska myndigheten beakta dem  genom en prioritetsordning.
Myndigheten ska i något av upphandlingsdokumenten ange hur  kriterierna ska viktas eller vilken prioritetsordning som ska  tillämpas.
Onormalt låga anbud
7 §
Om ett anbud förefaller vara onormalt lågt, ska den  upphandlande myndigheten begära att leverantören förklarar  det låga priset eller kostnaden. En sådan begäran om  förklaring kan gälla
1. om leverantören kan utnyttja särskilt kostnadseffektiva  metoder för att fullgöra kontraktet,
2. om leverantören kan utnyttja tekniska lösningar eller  ovanligt gynnsamma förhållanden för att fullgöra  kontraktet,
3. egenarten hos de varor, tjänster eller  byggentreprenader som föreslås av leverantören,
4. hur leverantören avser att fullgöra kontraktet med  avseende på tillämpliga miljö-, social- eller arbetsrättsliga  skyldigheter,
5. om leverantören kan få statligt stöd, eller
6. skyldigheterna som avses i 17 kap. 6 eller 7 §.
Myndigheten ska förkasta anbudet om leverantören inte på ett  tillfredsställande sätt har förklarat det låga priset eller  kostnaden.
En upphandlande myndighet ska också förkasta en leverantörs  anbud om den finner att det onormalt låga priset beror på att  anbudet inte stämmer överens med tillämpliga miljö-, social-  eller arbetsrättsliga skyldigheter.
Lag (2017:347)
.
8 §
Om en upphandlande myndighet finner att ett anbud är  onormalt lågt på grund av att leverantören fått ett statligt  stöd, ska myndigheten ge leverantören en möjlighet att inom  skälig tid visa att stödet är förenligt med fördraget om  Europeiska unionens funktionssätt (EUF-fördraget).
Om leverantören efter en sådan åtgärd som avses i första  stycket inte visat att stödet i fråga är förenligt med  EUF-fördraget, ska anbudet förkastas.
En upphandlande myndighet som förkastar ett anbud med stöd av  andra stycket ska underrätta Europeiska kommissionen om  det.
Beslut att inte tilldela kontrakt i vissa fall
9 §
Om en leverantörs anbud inte stämmer överens med  tillämpliga miljö-, social- eller arbetsrättsliga  skyldigheter, får myndigheten besluta att leverantören inte  ska tilldelas kontraktet.
17 kap. Fullgörande av kontrakt
Särskilda villkor för fullgörande av kontrakt
1 §
En upphandlande myndighet får ställa särskilda  miljömässiga, sociala, arbetsrättsliga och andra villkor för  hur ett kontrakt ska fullgöras.
Särskilda villkor för fullgörande av kontrakt ska ha  anknytning till det som anskaffas i den mening som avses i 16  kap. 2 § andra stycket och anges i upphandlingsdokumenten.
Särskilda arbetsrättsliga villkor
2 §
En upphandlande myndighet ska, om det är behövligt, kräva  att leverantören ska fullgöra kontraktet enligt angivna  villkor om lön, semester och arbetstid som arbetstagarna som  ska utföra arbetet enligt kontraktet minst ska tillförsäkras.
Myndigheten ska också kräva att leverantören ska säkerställa  att dennes underleverantörer som direkt medverkar till att  fullgöra kontraktet uppfyller de villkor som har ställts  enligt första stycket.
Lag (2017:347)
.
3 §
Nivåerna på villkoren enligt 2 § ska anges enligt de  lägsta nivåer som följer av ett centralt kollektivavtal som  tillämpas i hela Sverige på motsvarande arbetstagare i den  aktuella branschen. Villkoren ska dock alltid minst motsvara  de nivåer som följer av lag.
När en upphandlande myndighet ska ange nivån på villkoren,  ska myndigheten ge de centrala arbetstagar- och  arbetsgivarorganisationer som har slutit det centrala  kollektivavtal som nivån på villkoren ska motsvara enligt 2 §  tillfälle att yttra sig, om det inte är obehövligt.
Om det saknas förutsättningar för myndigheten att ange nivån  för ett villkor enligt 2 § är den inte skyldig att ställa  villkoret.
Lag (2017:347)
.
Arbetsrättsliga villkor när arbetet inte utförs enligt svensk  arbetsrätt
4 §
En upphandlande myndighet ska, om det är behövligt, kräva  att leverantören ska fullgöra kontraktet enligt angivna  villkor i enlighet med ILO:s kärnkonventioner, om arbetet  utförs under sådana förhållanden att svensk arbetsrätt inte  är tillämplig.
Myndigheten ska också kräva att leverantören ska säkerställa  att dennes underleverantörer som direkt medverkar till att  fullgöra kontraktet uppfyller de villkor som har ställts  enligt första stycket.
Villkoren får avse att de bestämmelser som gäller där arbetet  utförs ska följas.
Lag (2017:347)
.
Hur leverantören uppfyller de arbetsrättsliga villkoren
5 §
Även om de särskilda arbetsrättsliga villkoren inte är  uppfyllda, ska en leverantör anses uppfylla villkoren, om den  tillämpar motsvarande villkor i ett och samma centrala  kollektivavtal som tillämpas i hela Sverige på motsvarande  arbetstagare i den aktuella branschen.
Leverantören ska också anses uppfylla de arbetsrättsliga  villkoren om den är en arbetsgivare som omfattas av  tillämpningsområdet för lagen (1999:678) om utstationering av  arbetstagare och leverantören tillämpar motsvarande villkor  om arbets- och anställningsvillkor enligt samma lag.
Lag (2017:347)
.
När en leverantör anlitar underleverantörer för att fullgöra  ett kontrakt
Uppgifter om planerade underleverantörer
6 §
En upphandlande myndighet får begära att en leverantör  ska lämna in uppgifter om
1. huruvida och i så fall hur stor del av kontraktet som  leverantören kan komma att fullgöra genom att lägga ut på  någon annan än leverantören, och
2. vilka underleverantörer som leverantören avser att anlita  för att fullgöra kontraktet i den delen.
Myndigheten ska i något av upphandlingsdokumenten ange de  uppgifter leverantören ska lämna in.
Uppgifter som ska lämnas innan fullgörandet av ett kontrakt  påbörjas
7 §
En upphandlande myndighet ska ställa krav på att den  leverantör som har tilldelats ett kontrakt som avser en  byggentreprenad eller som avser en tjänst som ska  tillhandahållas vid en anläggning under direkt tillsyn av  myndigheten, ska ange namn på och kontaktuppgifter för de  underleverantörer som anlitas och för underleverantörernas  legala ställföreträdare. Uppgifterna ska lämnas innan  leverantören påbörjar fullgörandet av kontraktet.
Myndigheten ska också ställa krav på att leverantören ska  underrätta myndigheten om varje ändring av namn och  kontaktuppgifter som görs under kontraktets löptid.
Första och andra styckena gäller inte om underleverantören är  en varuleverantör.
Ändringar av kontrakt och ramavtal
Ändringar utan krav på en ny upphandling
8 §
Ett kontrakt eller ett ramavtal får ändras utan en ny  upphandling, om ändringen görs med stöd av någon bestämmelse  i 9-14 §§.
Ändringar av mindre värde
9 §
Ett kontrakt eller ett ramavtal får ändras utan en ny  upphandling, om kontraktets eller ramavtalets övergripande  karaktär inte ändras och ökningen eller minskningen av  kontraktets eller ramavtalets värde är lägre än
1. det tröskelvärde som avses i 5 kap. 1 §, och
2. 10 procent av kontraktets eller ramavtalets värde, om det  är fråga om varuupphandling eller upphandling av tjänst,  eller 15 procent av kontraktets eller ramavtalets värde, om  det är fråga om upphandling av byggentreprenad.
När värdet av ändringen uppskattas ska samma principer  användas som vid uppskattning av värdet av en upphandling  enligt 5 kap.
Om flera ändringar görs efter varandra, ska det samlade  nettovärdet av ändringarna jämföras med de värden som anges i  första stycket.
Ändrings- eller optionsklausuler
10 §
Ett kontrakt eller ett ramavtal får ändras i enlighet  med en ändrings- eller optionsklausul utan att en ny  upphandling måste genomföras, om kontraktets eller  ramavtalets övergripande karaktär inte ändras och klausulen
1. har angetts i något av upphandlingsdokumenten i den  ursprungliga upphandlingen,
2. klart, exakt och entydigt beskriver under vilka  förutsättningar den kan tillämpas, och
3. anger omfattningen och arten av ändringarna som kan komma  att göras.
Kompletterande beställningar
11 §
En kompletterande beställning av varor, tjänster eller  byggentreprenader får göras från den leverantör som har  tilldelats kontraktet utan att en ny upphandling måste  genomföras, om beställningen inte innebär att värdet av  kontraktet ökar med mer än 50 procent och under förutsättning  att
1. beställningen har blivit nödvändig,
2. leverantören av ekonomiska eller tekniska skäl inte kan  bytas, och
3. ett byte av leverantör skulle medföra betydande  olägenheter eller betydligt större omkostnader för den  upphandlande myndigheten.
Om flera kompletterande beställningar görs efter varandra,  ska begränsningen i fråga om ökningen av värdet tillämpas på  varje enskild beställning.
Oförutsebara omständigheter
12 §
Ett kontrakt eller ett ramavtal får ändras utan en ny  upphandling, om behovet av ändringen beror på omständigheter  som den upphandlande myndigheten varken förutsåg eller borde  ha förutsett vid beslutet att tilldela kontraktet eller att  ingå ramavtalet.  En sådan ändring får dock inte
1. medföra att kontraktets eller ramavtalets övergripande  karaktär ändras, eller
2. innebära att värdet av kontraktet eller ramavtalet ökar  med mer än 50 procent.
Om flera på varandra följande ändringar genomförs, ska  begränsningen i fråga om ökningen av värdet tillämpas på  varje enskild ändring.
Byte av leverantör
13 §
Ett kontrakt eller ett ramavtal får ändras genom att en  leverantör byts ut mot en annan leverantör utan en ny  upphandling, om
1. den nya leverantören helt eller delvis inträder i den  ursprungliga leverantörens ställe till följd av  företagsomstruktureringar, inklusive uppköp,  sammanslagningar, förvärv eller insolvens, och
2. det förhållandet att en ny leverantör helt eller delvis  inträder i den ursprungliga leverantörens ställe inte medför  andra väsentliga ändringar av kontraktet eller ramavtalet.
Ett byte av leverantör enligt första stycket förutsätter att  den nya leverantören inte ska uteslutas enligt 13 kap. 1 §  eller 2 § första stycket och att den uppfyller de  kvalificeringskrav som har ställts i den ursprungliga  upphandlingen enligt 14 kap. 1-5 §§.
En underleverantör till leverantören får utan en ny  upphandling också inträda i leverantörens ställe till följd  av en överenskommelse mellan leverantören, myndigheten och  underleverantören.
Ändringar som inte är väsentliga
14 §
Ett kontrakt eller ett ramavtal får ändras utan en ny  upphandling trots att ändringen inte omfattas av  bestämmelserna i 9-13 §§, om ändringen inte är väsentlig.
En ändring ska anses vara väsentlig, bl.a. om den
1. inför nya villkor som, om de hade ingått i den  ursprungliga upphandlingen, skulle ha medfört att andra  anbudssökande bjudits in att lämna anbud, att andra anbud  skulle ha ingått i utvärderingen eller att ytterligare  leverantörer skulle ha deltagit i upphandlingen,
2. innebär att kontraktets eller ramavtalets ekonomiska  jämvikt ändras till förmån för den leverantör som har  tilldelats kontraktet eller är part i ramavtalet,
3. medför att kontraktets eller ramavtalets omfattning  utvidgas betydligt, eller
4. innebär byte av leverantör.
Beräkning av kontraktets eller ramavtalets värde före en  ändring
15 §
Vid tillämpning av 9, 11 och 12 §§ ska kontraktets eller  ramavtalets värde före ändringen beräknas i enlighet med en  indexeringsklausul, om en sådan ingår i kontraktet eller  ramavtalet.
Annonsering om ändring av kontrakt eller ramavtal
16 §
En upphandlande myndighet som har ändrat ett kontrakt  eller ett ramavtal med stöd av 11 eller 12 § ska upplysa om  detta i en annons.
En annons enligt detta kapitel ska publiceras i en  annonsdatabas som är registrerad enligt lagen (2019:668) om  upphandlingsstatistik.
Regeringen får meddela föreskrifter om innehållet i och  offentliggörandet av annonsen.
Lag (2019:670)
.
Avslutande av kontrakt och ramavtal
17 §
En upphandlande myndighet ska se till att kontrakt och  ramavtal som ingås efter upphandling enligt denna lag  innehåller villkor som gör det möjligt att avsluta kontraktet  eller ramavtalet, om
1. det har varit föremål för en ändring som inte är tillåten  enligt 9-14 §§,
2. leverantören vid tidpunkten för beslutet att tilldela  kontraktet eller att ingå ramavtalet befann sig i någon av de  situationer som avses i 13 kap. 1 § och borde ha uteslutits  från upphandlingen enligt den bestämmelsen, eller
3. Europeiska unionens domstol i ett förfarande enligt  artikel 258 i fördraget om Europeiska unionens funktionssätt 
(EUF-fördraget) finner att Sverige, genom att låta den  upphandlande myndigheten ingå kontraktet eller ramavtalet,  allvarligt har åsidosatt sina skyldigheter enligt fördraget  avseende Europeiska unionen, EUF-fördraget eller  Europaparlamentets och rådets direktiv 2014/24/EU av den 26  februari 2014 om offentlig upphandling och om upphävande av  direktiv 2004/18/EG.
Villkoren för att avsluta kontraktet eller ramavtalet ska  anges i något av upphandlingsdokumenten.
18 kap. Projekttävlingar
Tillämpningsområdet
1 §
Detta kapitel gäller projekttävlingar som
1. ingår i en upphandling av en tjänst, eller
2. innefattar ersättningar till deltagarna eller  tävlingspriser.
Annonsering
2 §
En upphandlande myndighet som avser att anordna en  projekttävling ska informera om tävlingen genom en annons. Om  myndigheten har för avsikt att därefter genomföra en  upphandling enligt bestämmelserna om förhandlat förfarande  utan föregående annonsering, ska det anges i annonsen om  tävlingen. Myndigheten ska i annonsen ange de kriterier för  bedömning av tävlingsbidragen som den avser att använda.
Myndigheten ska skicka en efterannons om resultatet av  projekttävlingen senast 30 dagar efter det att tävlingen  avslutats.
Annonser enligt detta kapitel ska publiceras i en  annonsdatabas som är registrerad enligt lagen (2019:668) om  upphandlingsstatistik.
Regeringen får meddela föreskrifter om innehållet i och  offentliggörandet av annonser enligt detta kapitel.
Lag (2019:670)
.
Urval av deltagare
3 §
En projekttävling får begränsas till ett visst antal  tävlingsdeltagare. Den upphandlande myndigheten ska i  annonsen ange kriterierna för urvalet av deltagare. Antalet  tävlingsdeltagare som bjuds in ska vara så stort att effektiv  konkurrens uppnås.
Rätten att delta i en projekttävling får inte begränsas till  enbart fysiska eller juridiska personer med hänvisning till  att lagstiftningen i den medlemsstat där projekttävlingen  anordnas skulle kräva det.
Juryn och dess sammansättning
4 §
En jury ska utse vinnande bidrag i en projekttävling.  Juryn ska bestå av fysiska personer som är opartiska och  oberoende i förhållande till deltagarna i tävlingen. Om det  krävs särskilda yrkesmässiga kvalifikationer för att få delta  i en projekttävling, ska minst en tredjedel av ledamöterna i  juryn ha motsvarande kvalifikationer.
Förfarandet i juryn
5 §
När ett tävlingsbidrag presenteras för juryn får det inte  framgå vem som har lämnat det. Anonymiteten ska gälla fram  till dess att juryn har lämnat sitt yttrande eller meddelat  sitt beslut.
Vid granskningen får juryn endast beakta de kriterier för  bedömning av tävlingsbidragen som angetts i annonsen om  projekttävlingen.
Tävlingsdeltagarna kan vid behov uppmanas av juryn att  besvara frågor i syfte att klargöra projektets alla aspekter.  Fullständiga protokoll ska upprättas över dialogen mellan  ledamöterna i juryn och tävlingsdeltagarna.
Juryns beslut
6 §
Juryn ska vara självständig i sina beslut och yttranden.  Den ska rangordna tävlingsbidragen i en rapport som  undertecknas av samtliga jurymedlemmar. Rapporten ska  innehålla en motivering till rangordningen samt de  kommentarer och klargöranden som det kan finnas behov av att  göra.
19 kap. Annonspliktiga upphandlingar under tröskelvärdena och  annonspliktiga upphandlingar av tjänster enligt bilaga 2
Tillämpningsområdet
1 §
Detta kapitel gäller för
1. upphandling eller projekttävling vars värde beräknas  understiga det tröskelvärde som avses i 5 kap. 1 eller 2 §,  och
2. upphandling eller projekttävling av en tjänst av sådant  slag som anges i bilaga 2.
Vid upphandling enligt detta kapitel gäller även  bestämmelserna i  
1-3 kap., 5 kap., 20 och 21 kap.
Om direktupphandling får användas enligt 19 a kap. gäller  endast bestämmelserna i det kapitlet.
Lag (2023:815)
Principer för offentlig upphandling
2 §
En upphandlande myndighet ska behandla leverantörer på ett  likvärdigt och icke-diskriminerande sätt samt genomföra  upphandlingar på ett öppet sätt. Upphandlingar ska vidare  genomföras i enlighet med principerna om ömsesidigt erkännande  och proportionalitet.
Lag (2021:1110)
.
3 §
En upphandlande myndighet bör beakta miljöhänsyn samt  sociala och arbetsrättsliga hänsyn om upphandlingens art  motiverar detta.
Lag (2021:1110)
.
Anbud i grupp
4 §
En grupp av leverantörer får delta i en upphandling. En  upphandlande myndighet får inte ställa upp villkor om att en  sådan grupp ska ha en viss juridisk form för att få lämna en  anbudsansökan eller ett anbud. Myndigheten får dock begära att  gruppen ska ha en viss juridisk form när den har blivit  tilldelad kontraktet, om det krävs för att kontraktet ska  kunna fullgöras på ett tillfredsställande sätt.
Lag (2021:1110)
.
Tillgång till andra företags kapacitet
5 §
En leverantör får när det gäller ett visst kontrakt vid  behov åberopa ett annat företags kapacitet. Leverantören ska i  sådant fall visa att den kommer att förfoga över nödvändiga  resurser när kontraktet ska fullgöras.
Lag (2021:1110)
.
Annonsering
Anbudsinfordran genom annons
6 §
En upphandlande myndighet ska genom en anbudsinfordran  informera om sin avsikt att tilldela ett kontrakt eller ingå  ett ramavtal. En anbudsinfordran ska göras genom en annons om  upphandling eller en förhandsannons.
Lag (2021:1110)
.
Efterannonsering av upphandlingsresultatet
7 §
En upphandlande myndighet som har tilldelat ett kontrakt  eller ingått ett ramavtal ska genom en efterannons informera  om upphandlingsresultatet senast 30 dagar efter det att  avtalet eller ramavtalet ingicks.
Trots första stycket får myndigheten vid tilldelning av  kontrakt enligt ett dynamiskt inköpssystem eller av kontrakt  som avser tjänster av sådant slag som anges i bilaga 2 samla  efterannonserna kvartalsvis. I sådana fall ska de samlade  annonserna skickas för publicering senast 30 dagar efter  utgången av varje kvartal.
Myndigheten behöver inte efterannonsera vid tilldelning av  kontrakt som görs med stöd av ett ramavtal.
Lag (2021:1110)
.
Annonsering i registrerade annonsdatabaser
8 §
Annonser enligt detta kapitel ska publiceras i en  annonsdatabas som är registrerad enligt lagen (2019:668) om  upphandlingsstatistik.
Lag (2021:1110)
.
Upphandlingsdokumenten
Innehållet i upphandlingsdokumenten
9 §
Upphandlingsdokumenten ska innehålla uppgifter om
1. hur förfarandet ska genomföras,
2. vilka krav som en anbudssökande eller anbudsgivare ska  uppfylla för att få delta i upphandlingen,
3. vilka minimikrav som ett anbud ska uppfylla,
4. vilka tilldelningskriterier som ska användas och deras  viktning eller prioritetsordning, och
5. vilka kommersiella villkor och andra särskilda villkor som  ska gälla vid fullgörande av kontraktet.
Upphandlingsdokumenten ska även innehålla de uppgifter i  övrigt som är relevanta.
Lag (2021:1110)
.
Tillgång till upphandlingsdokumenten
10 §
En upphandlande myndighet ska ge fri, direkt, fullständig  och kostnadsfri tillgång till upphandlingsdokumenten från den  dag då annonsen publicerades eller, om dokumenten tillkommer i  ett senare skede i upphandlingsprocessen, så snart som  möjligt.
Lag (2021:1110)
.
Tid för att komma in med anbud
11 §
Anbudssökande och anbudsgivare ska ges skälig tid att  komma in med anbudsansökningar eller anbud.
Lag (2021:1110)
.
Kommunikation vid en upphandling
12 §
Förfarandet vid en upphandling är skriftligt. Muntlig  kommunikation får användas som ett komplement om den  upphandlande myndigheten bedömer att det är lämpligt. Om  muntlig kommunikation används ska myndigheten dokumentera alla  muntligt lämnade uppgifter som är av betydelse för  upphandlingen.
Lag (2021:1110)
.
Kompletterande information om upphandlingsdokumenten
13 §
En upphandlande myndighet ska på begäran av en leverantör  lämna kompletterande upplysningar om upphandlingsdokumenten  senast sex dagar före angiven sista dag för anbud, förutsatt  att upplysningarna har begärts i god tid.
Samma tidsfrist gäller om myndigheten på eget initiativ vill  lämna kompletterande upplysningar om innehållet i  upphandlingsdokumenten.
Upplysningarna enligt första och andra styckena ska lämnas  skriftligen på ett sådant sätt att alla leverantörer som  deltar eller önskar delta i upphandlingen kan få del av dem.
Lag (2021:1110)
.
Förlängning av tiden för att komma in med anbud
14 §
Tiden för att komma in med anbud ska förlängas så att  alla leverantörer ska kunna få kännedom om all den information  som behövs för att utarbeta ett anbud, om
1. kompletterande upplysningar inte lämnas inom den tidsfrist  som anges i 13 §, eller
2. väsentliga ändringar görs i upphandlingsdokumenten.
Lag (2021:1110)
.
Dialog i en upphandling
15 §
En upphandlande myndighet får ha en dialog med en eller  flera leverantörer i en pågående upphandling. Med dialog avses  ett informationsutbyte mellan en upphandlande myndighet och en  leverantör.
En dialog får omfatta rättelser av fel samt förtydliganden och  kompletteringar av anbudet eller andra handlingar som  leverantören har lämnat in. Om myndigheten tillåter en  leverantör att rätta, förtydliga eller komplettera ska övriga  leverantörer ges motsvarande möjlighet.
Lag (2021:1110)
.
Förhandling i en upphandling
16 §
En upphandlande myndighet får förhandla med en leverantör  om
1. alla aspekter av upphandlingsdokumenten, förutom minimikrav  och tilldelningskriterier, och
2. alla aspekter av anbudet eller andra handlingar som har  lämnats in av leverantören.
Lag (2021:1110)
.
Uteslutning av leverantörer
17 §
En leverantör får uteslutas från att delta i en  upphandling i enlighet med det som föreskrivs i 13 kap. 1, 2  och 3 §§. En leverantör får också uteslutas om den på andra  grunder som anges i upphandlingsdokumenten är olämplig att  delta i upphandlingen.
En upphandlande myndighet ska, innan den beslutar att utesluta  en leverantör, ge leverantören tillfälle att inom en bestämd  tid yttra sig över de omständigheter som enligt myndigheten  utgör skäl för uteslutning.
Lag (2021:1110)
.
Onormalt låga anbud
18 §
En upphandlande myndighet får förkasta ett anbud om den  finner att anbudet är onormalt lågt. Anbudet får dock  förkastas först sedan myndigheten begärt en förklaring och  inte fått tillfredsställande svar.
Lag (2021:1110)
.
Information om beslut
Skriftlig underrättelse om beslut
19 §
En upphandlande myndighet ska snarast möjligt underrätta  anbudssökandena och anbudsgivarna om de beslut som har fattats  om att tilldela ett kontrakt eller att ingå ett ramavtal.  Underrättelsen ska vara skriftlig och innehålla skälen för  beslutet och en uppgift om den period under vilken avtal  enligt 20 kap. 1 § inte får ingås (avtalsspärr).
Om myndigheten använder sig av ett ramavtal eller någon annan  metod för upphandling som innebär löpande tilldelning av  kontrakt, ska anbudsgivarna skriftligen underrättas om ett  beslut om tilldelning av kontrakt när beslutet har föregåtts  av en förnyad konkurrensutsättning eller annan anbudsgivning i  konkurrens. Underrättelsen ska innehålla skälen för beslutet.  Om myndigheten väljer att iaktta en avtalsspärr enligt 20 kap. 
1 §, ska underrättelsen innehålla uppgift om det och om  avtalsspärrens längd.
En underrättelse enligt första eller andra stycket innebär  inte att ett anbud förfaller.
Lag (2021:1110)
.
Upplysningar om skälen för beslut på begäran av leverantör
20 §
En upphandlande myndighet ska till den anbudssökande  eller anbudsgivare som begär det lämna upplysningar om skälen  för att dennes ansökan har avslagits eller anbud har  förkastats. Myndigheten ska vidare på begäran av en  anbudsgivare som har lämnat ett godtagbart anbud lämna  upplysningar om de relativa fördelarna med det valda anbudet.
Upplysningarna ska lämnas snarast möjligt och senast inom 
15 dagar från det att en skriftlig begäran kom in till  myndigheten.
Lag (2021:1110)
.
Underrättelse om att upphandlingen avbryts eller görs om
21 §
En upphandlande myndighet ska snarast möjligt underrätta  anbudssökandena och anbudsgivarna om myndigheten beslutar att  avbryta upphandlingen efter anbudsinfordran samt vid beslut  att göra om upphandlingen. Underrättelsen ska vara skriftlig  och innehålla skälen för beslutet.
Lag (2021:1110)
.
Dokumentation
Dokumentation av genomförandet av en upphandling
22 §
En upphandlande myndighet ska löpande dokumentera genom-
förandet av en upphandling. Dokumentationen ska vara  tillräcklig för att myndigheten ska kunna motivera sina beslut  under upphandlingens samtliga skeden.
Vid upphandling av en tjänst av sådant slag som anges i  bilaga 2 ska en upphandlande myndighet dokumentera  upphandlingen med tillämpning av 12 kap. 15 och 16 §§ om  individuella rapporter.
Dokumentationen ska vara slutförd senast 30 dagar efter att  myndigheten har ingått avtal eller fattat beslut om att  avbryta upphandlingen.
Lag (2023:815)
.
Bevarande av handlingar
23 §
I arkivlagen (1990:782) finns bestämmelser om  myndigheters och vissa andra organs arkiv. För en upphandlande  myndighet som inte omfattas av arkivlagen gäller andra och  tredje styckena.
När en upphandling har avslutats eller ett ramavtal har  ingåtts ska en upphandlande myndighet på ett betryggande sätt  förvara anbudsansökningar och anbud med tillhörande  beskrivningar, modeller och ritningar samt  anbudsförteckningar, sammanställningar, sådana dokument som  avses i 22 § och liknande handlingar. Handlingarna ska bevaras  minst fyra år från den dag då kontraktet tilldelades.
En upphandlande myndighet ska även bevara det kontrakt eller  det ramavtal som har ingåtts efter en upphandling. Kontraktet  eller ramavtalet ska bevaras åtminstone under sin löptid.
Lag (2021:1110)
.
Tillgång till kontrakt
24 §
I 2 kap. tryckfrihetsförordningen finns bestämmelser om  allmänna handlingars offentlighet. För en upphandlande  myndighet som inte ska tillämpa de bestämmelserna gäller andra  och tredje styckena.
En upphandlande myndighet ska på begäran av en berörd  leverantör lämna ut en kopia eller en utskrift av ett kontrakt  som avser en tjänst av sådant slag som anges i bilaga 2 och  som bevaras enligt 23 § tredje stycket, om kontraktet ingåtts  till ett värde av minst 1 000 000 euro.
I fråga om utlämnande av ett kontrakt tillämpas 12 kap. 
20-25 §§.
Lag (2022:778)
.
Reserverad upphandling för vissa tjänster enligt bilaga 2
25 §
En upphandlande myndighet får reservera deltagandet i en  upphandling av tjänster som anges i bilaga 2 och som omfattas  av CPV-koderna 79622000-0, 79624000-4, 79625000-1, 85000000-9  till 85323000-9, 98133000-4, 75121000-0, 75122000-7, 80110000-8, 80300000-7, 80420000-4, 80430000-7, 80511000-9, 80520000-5, 
80590000-6, 92500000-6, 92600000-7, 98133110-8 och 75123000-4,  för sådana organisationer som
1. har till syfte att fullgöra ett offentligt uppdrag som är  kopplat till att tillhandahålla sådana tjänster,
2. återinvesterar eventuell vinst för att uppnå syftet enligt 
1, och
3. har en lednings- och ägarstruktur som grundar sig på  personalens ägande eller deltagande eller som kräver aktivt  deltagande av personal, användare eller berörda parter.
Löptiden för kontraktet får inte överstiga tre år.
Om en upphandlande myndighet med tillämpning av första stycket  har tilldelat en organisation ett kontrakt för en viss tjänst  under de senaste tre åren, får myndigheten inte med stöd av  samma stycke tilldela den organisationen ytterligare ett  kontrakt för den berörda tjänsten.
Lag (2021:1110)
.
25 a §
En upphandlande myndighet får reservera deltagandet i  en upphandling av tjänster som avses i bilaga 2 och som  omfattar CPV-koderna 75200000-8, 75231200-6, 75231240-8, 
79611000-0, 79622000-0, 79624000-4, 79625000-1, från 85000000-9 till 85323000-9, 98133100-5, 98133000-4, 98200000-5, 
98500000-8, från 98513000-2 till 98514000-9, 75000000-6, 
75121000-0, 75122000-7, från 80000000-4 till 80660000-8 för  idéburna organisationer vars allmännyttiga syfte bidrar till  att uppnå ändamålet med den tjänst som ska tillhandahållas.
För att kunna delta i en reserverad upphandling får den  idéburna organisationen endast göra sådana värdeöverföringar  som är tillåtna enligt 8 § första stycket lagen (2022:900) om  registrering av idéburna organisationer. Vidare får staten, en  region eller en kommun inte ha ett rättsligt bestämmande  inflytande över den idéburna organisationen.
Lag (2022:902)
.
Särskilda bestämmelser om projekttävlingar
26 §
Bestämmelserna i 18 kap. 1 och 3-6 §§ gäller även för  projekttävlingar enligt detta kapitel.
En upphandlande myndighet ska informera om sin avsikt att  anordna en projekttävling genom en annons.
Om ett kontrakt enligt tävlingsreglerna ska tilldelas vinnaren  eller en av vinnarna ska det anges i annonsen om tävlingen.  Myndigheten ska i sådant fall också bjuda in vinnaren eller  vinnarna att delta i förhandlingar när projekttävlingen är  avslutad.
Lag (2021:1110)
.
Bemyndigande
27 §
Regeringen får meddela föreskrifter om innehållet i och  offentliggörandet av annonser enligt detta kapitel.
Lag (2021:1110)
.
19 a kap. Direktupphandling
Tillämpningsområdet
1 §
Detta kapitel gäller vid direktupphandling. Med  direktupphandling avses ett förfarande för tilldelning av  kontrakt eller ingående av ramavtal utan krav på att den  upphandlande myndigheten först ska informera om sin avsikt att  upphandla genom en annons om anbudsinfordran.
Vid direktupphandling gäller även 1-3 kap., 5 kap., 20 och 
21 kap.
Lag (2023:815)
.
Direktupphandling under vissa belopp
2 §
Direktupphandling får användas om värdet av upphandlingen  beräknas understiga 700 000 kronor. När upphandlingen avser en  tjänst av sådant slag som anges i bilaga 2 får  direktupphandling användas om upphandlingens värde beräknas  understiga det tröskelvärde som avses i 5 kap. 1 §.
Lag (2021:1110)
.
Direktupphandling till följd av olämpliga anbudsansökningar  eller anbud
3 §
Direktupphandling får användas om det vid en upphandling  enligt 19 kap. inte har lämnats några lämpliga  anbudsansökningar eller anbud och de villkor som har angetts i  de ursprungliga upphandlingsdokumenten inte har ändrats  väsentligt.
En anbudsansökan ska anses vara olämplig om den berörda  leverantören får uteslutas enligt 19 kap. 17 § eller inte  uppfyller de kvalificeringskrav som den upphandlande  myndigheten har fastställt. Ett anbud ska anses vara olämpligt  om det är irrelevant för kontraktet och därför uppenbart inte  utan väsentliga ändringar kan tillgodose den upphandlande  myndighetens krav enligt upphandlingsdokumenten.
Lag (2021:1110)
.
Direktupphandling till följd av ogiltiga eller oacceptabla  anbud
4 §
Direktupphandling får användas om det vid en upphandling  enligt 19 kap. endast har lämnats in anbud som är ogiltiga  eller oacceptabla. Detta gäller under förutsättning att den  upphandlande myndigheten i förfarandet endast tar med de  anbudsgivare som i det ursprungliga förfarandet
1. inte har uteslutits på grund av bristande lämplighet,
2. uppfyller de krav på kapacitet och de kriterier eller  regler som myndigheten har angett att den kommer att tillämpa  vid urvalet av anbudssökande, och
3. har lämnat anbud som uppfyller de formella kraven.
Lag (2021:1110)
.
Direktupphandling vid synnerlig brådska och i vissa andra fall
5 §
Direktupphandling får användas om
1. det på grund av synnerlig brådska, som beror på  omständigheter som varken kan tillskrivas eller har kunnat  förutses av den upphandlande myndigheten, inte är möjligt att  genomföra upphandlingen enligt 19 kap. och anskaffningen är  absolut nödvändig,
2. förhållandena motsvarar de förhållanden som enligt 6 kap. 
14 § eller 17-19 §§ gör det tillåtet att använda ett  förhandlat förfarande utan föregående annonsering, eller
3. det finns synnerliga skäl.
Direktupphandling enligt första stycket får endast användas om  värdet av upphandlingen beräknas understiga det tröskelvärde  som avses i 5 kap. 1 eller 2 § eller om upphandlingen avser en  tjänst av sådant slag som anges i bilaga 2.
Lag (2021:1110)
.
Direktupphandling i samband med överprövning
6 §
Direktupphandling får användas vid en anskaffning som är  nödvändig för att tillgodose ett angeläget behov som har  uppstått till följd av att en allmän förvaltningsdomstol
1. handlägger eller har avgjort ett mål om överprövning av en  upphandling och avtal inte får ingås,
2. har beslutat att en upphandling ska göras om eller rättas,  eller
3. handlägger ett mål om överprövning av ett avtals giltighet  och avtalet inte får fullgöras.
Lag (2021:1110)
.
7 §
Ett kontrakt som tilldelas genom direktupphandling enligt 
6 § får inte ha längre löptid eller vara mer omfattande än vad  som krävs med hänsyn till upphandlingens syfte.
Direktupphandling enligt 6 § får endast användas om  upphandlingens värde beräknas understiga det tröskelvärde som  avses i 5 kap. 1 eller 2 § eller om upphandlingen avser ett  sådant delkontrakt som enligt 5 kap. 8 § får tilldelas enligt 
19 kap.
Lag (2021:1110)
.
Principer för direktupphandling
8 §
Vid direktupphandling ska den upphandlande myndigheten  behandla leverantörer på ett likvärdigt och icke-
diskriminerande sätt samt genomföra upphandlingen på ett öppet  sätt. Upphandlingen ska vidare genomföras i enlighet med  principerna om ömsesidigt erkännande och proportionalitet.
Lag (2021:1110)
.
Annons om avsikt att direktupphandla
9 §
En upphandlande myndighet som avser att tilldela ett  kontrakt eller ingå ett ramavtal genom direktupphandling får  informera om sin avsikt genom att publicera en annons om  upphandlingen i en annonsdatabas som är registrerad enligt  lagen (2019:668) om upphandlingsstatistik.
I 20 kap. 3 § finns en bestämmelse om avtalsspärr vid  annonsering enligt första stycket.
Lag (2021:1110)
.
Skriftlig underrättelse om beslut
10 §
En upphandlande myndighet som har begärt in anbud från  fler än en leverantör ska snarast möjligt underrätta de  leverantörer som har lämnat anbud i direktupphandlingen om  sitt beslut att tilldela ett kontrakt eller ingå ett ramavtal.  Underrättelsen ska vara skriftlig.
Underrättelsen utlöser inte någon avtalsspärr enligt 20 kap. 
1 §.
Lag (2021:1110)
.
Dokumentation
Dokumentation av en direktupphandling
11 §
En upphandlande myndighet ska löpande dokumentera  genomförandet av en direktupphandling om upphandlingens värde  överstiger 100 000 kronor. Dokumentationen ska vara  tillräcklig för att myndigheten ska kunna motivera sina beslut  under upphandlingens samtliga skeden.
Dokumentationen ska vara slutförd senast 30 dagar efter att  myndigheten har ingått avtal eller fattat beslut om att  avbryta upphandlingen.
Lag (2023:815)
.
Bevarande av handlingar
12 §
I arkivlagen (1990:782) finns bestämmelser om  myndigheters och vissa andra organs arkiv. För en upphandlande  myndighet som inte omfattas av arkivlagen gäller andra och  tredje styckena.
När en upphandling har avslutats eller ett ramavtal har  ingåtts ska en upphandlande myndighet på ett betryggande sätt  förvara anbudsansökningar och anbud med tillhörande  beskrivningar, modeller och ritningar samt  anbudsförteckningar, sammanställningar, sådana dokument som  avses i 11 § och liknande handlingar. Handlingarna ska bevaras  minst fyra år från den dag då kontraktet tilldelades.
En upphandlande myndighet ska även bevara det kontrakt eller  det ramavtal som har ingåtts genom en direktupphandling.  Kontraktet eller ramavtalet ska bevaras åtminstone under sin  löptid.
Lag (2021:1110)
.
Efterannonsering
Efterannonsering av upphandlingsresultatet
13 §
En upphandlande myndighet som har tilldelat ett kontrakt  eller ingått ett ramavtal ska genom en efterannons informera  om upphandlingsresultatet senast 30 dagar efter det att  avtalet eller ramavtalet ingicks.
Trots första stycket får myndigheten vid tilldelning av  kontrakt enligt ett dynamiskt inköpssystem eller av kontrakt  som avser tjänster av sådant slag som anges i bilaga 2 samla  efterannonserna kvartalsvis. I sådana fall ska de samlade  annonserna skickas för publicering senast 30 dagar efter  utgången av varje kvartal.
Myndigheten behöver inte efterannonsera vid tilldelning av  kontrakt som görs med stöd av ett ramavtal eller när  upphandlingens värde understiger 700 000 kronor.
Lag (2021:1110)
.
Annonsering i registrerade annonsdatabaser
14 §
En efterannons enligt 13 § ska publiceras i en  annonsdatabas som är registrerad enligt lagen (2019:668) om  upphandlingsstatistik.
Lag (2021:1110)
.
Riktlinjer för direktupphandling
15 §
En upphandlande myndighet ska besluta om riktlinjer för  direktupphandling.
Lag (2021:1110)
.
Bemyndigande
16 §
Regeringen får meddela föreskrifter om innehållet i och  offentliggörandet av annonser enligt detta kapitel.
Lag (2021:1110)
.
20 kap. Avtalsspärr, överprövning och skadestånd
Avtalsspärr
Allmänna bestämmelser om avtalsspärr
1 §
Om en upphandlande myndighet är skyldig att skicka en  underrättelse om tilldelningsbeslut enligt 12 kap. 12 § första  stycket eller 19 kap. 19 § första stycket och underrättelsen  har skickats med ett elektroniskt medel, får den upphandlande  myndigheten inte ingå avtal (avtalsspärr) förrän 10 dagar har  gått från det att underrättelsen skickades.
Om underrättelsen har skickats på annat sätt än med ett  elektroniskt medel till någon anbudssökande eller  anbudsgivare, får avtal inte ingås förrän 15 dagar har gått  från utskickandet.
Om en upphandlande myndighet i underrättelsen har angett en  längre avtalsspärr än den föreskrivna minimifristen, får avtal  inte ingås förrän efter utgången av den angivna perioden.
Lag (2021:1110)
.
Undantag från avtalsspärr
2 §
Avtalsspärr gäller inte
1. vid tilldelning av kontrakt efter upphandling utan  föregående annonsering med stöd av 6 kap. 12-19 §§,
2. vid tilldelning av kontrakt med förnyad  konkurrensutsättning inom ett ramavtal enligt 7 kap. 7 och 
8 §§, eller
3. vid tilldelning av kontrakt enligt ett dynamiskt  inköpssystem som har inrättats enligt 8 kap.
Lag (2021:1110)
.
Avtalsspärr vid annons om avsikt att tilldela kontrakt utan  föregående annonsering
3 §
Vid annonsering enligt 10 kap. 5 § eller 19 a kap. 9 § får  den upphandlande myndigheten inte ingå avtal förrän 10 dagar  har gått från det att annonsen publicerats.
Lag (2021:1110)
.
Överprövning
Allmänna bestämmelser om överprövning
4 §
Efter ansökan av en leverantör som anser sig ha lidit  eller kunna komma att lida skada får allmän  förvaltningsdomstol överpröva
1. en upphandling, och
2. giltigheten av ett avtal som har slutits mellan en  upphandlande myndighet och en leverantör.
Behörig domstol
5 §
En ansökan om överprövning ska göras hos den  förvaltningsrätt i vars domkrets den upphandlande myndigheten  har sin hemvist.
Prövningstillstånd krävs vid överklagande till  kammarrätten.
Handläggningen i domstol
5 a §
Mål om överprövning av en upphandling eller av ett  avtals giltighet ska handläggas skyndsamt.
Lag (2022:778)
.
5 b §
En omständighet som den sökande leverantören åberopar  till grund för sin talan senare än tre veckor från den dag då  ansökan om överprövning kom in till förvaltningsrätten får  beaktas av rätten endast om leverantören gör sannolikt att den  inte har kunnat åberopa omständigheten tidigare eller annars  har haft giltig ursäkt att inte göra det.
Lag (2022:778)
.
5 c §
En omständighet som en part åberopar till grund för sin  talan först i kammarrätten får beaktas av rätten endast om  parten gör sannolikt att den inte har kunnat åberopa  omständigheten i förvaltningsrätten eller annars har haft  giltig ursäkt att inte göra det.
Rätten får dock alltid beakta sådana omständigheter som  åberopas till grund för att ett avtal ska få bestå vid en  prövning enligt 14 §.
Lag (2022:778)
.
5 d §
Bestämmelserna i 5 b och 5 c §§ gäller inte vid en  överprövning av ett avtals giltighet på yrkande av en  leverantör enligt 7 §.
Lag (2022:778)
.
Överprövning av en upphandling
6 §
Om den upphandlande myndigheten har brutit mot någon  bestämmelse i denna lag eller någon unionsrättslig bestämmelse  om upphandling och detta har medfört att leverantören har  lidit eller kan komma att lida skada, ska rätten besluta att  upphandlingen ska göras om eller att den får avslutas först  sedan rättelse har gjorts.
En upphandling får inte överprövas efter det att avtal har  slutits mellan den upphandlande myndigheten och en leverantör.
Lag (2025:360)
.
7 §
Om den upphandlande myndigheten under pågående  överprövning av en upphandling ingår ett avtal i strid med 1, 
3, 8, 9 eller 10 §, ska rätten, på yrkande av leverantören,  överpröva avtalets giltighet i enlighet med 13-15 §§.
Förlängd avtalsspärr
8 §
Om en ansökan om överprövning av en upphandling har  gjorts, fortsätter avtalsspärr enligt 1 eller 3 § att gälla  under handläggningen i förvaltningsrätten (förlängd  avtalsspärr).
Rätten får besluta att någon förlängd avtalsspärr inte ska  gälla.
Interimistiskt beslut vid överprövning av en upphandling
9 §
När avtalsspärr enligt 1, 3 eller 8 § inte gäller, får  rätten besluta att den upphandlande myndigheten inte får ingå  avtal innan något annat har bestämts.
Rätten ska avstå från att fatta ett sådant beslut, om den  skada eller olägenhet som beslutet skulle kunna medföra är  större än den skada som skulle kunna drabba leverantören.
Rätten ska vid bedömningen ta hänsyn till användarnas  intresse, allmänintresset och övriga berörda intressen.
Tiodagarsfrist
10 §
När en förlängd avtalsspärr gäller enligt 8 §, får den  upphandlande myndigheten inte ingå avtal förrän 10 dagar har  gått från det att förvaltningsrätten har avgjort målet.
När en förvaltningsrätt eller en kammarrätt har fattat ett  beslut enligt 9 §, får avtal inte ingås förrän 10 dagar har  gått från det att domstolen har avgjort målet eller upphävt  beslutet. När Högsta förvaltningsdomstolen har fattat ett  beslut enligt 9 § och beslutat att återförvisa målet till  lägre instans, får avtal inte ingås förrän 10 dagar har gått  från beslutet om återförvisning.
Rätten får besluta att någon tiodagarsfrist inte ska gälla.
Tidsfrister för ansökan om överprövning av en upphandling
11 §
En ansökan om överprövning av en upphandling ska ha  kommit in till förvaltningsrätten före utgången av en sådan  avtalsspärr som avses i 1 eller 3 §.
12 §
En ansökan om överprövning av ett beslut att avbryta en  upphandling ska ha kommit in till förvaltningsrätten innan 10  dagar har gått från det att den upphandlande myndigheten med  ett elektroniskt medel har skickat en underrättelse om  beslutet och angett skälen för beslutet.
Om underrättelsen har skickats på annat sätt än med ett  elektroniskt medel till en eller flera anbudssökande eller  anbudsgivare, ska en ansökan om överprövning ha kommit in  till förvaltningsrätten innan 15 dagar har gått från det att  underrättelsen skickades ut.
Överprövning av ett avtals giltighet
13 §
Rätten ska besluta att ett avtal som har slutits mellan  en upphandlande myndighet och en leverantör är ogiltigt, om  avtalet har slutits
1. utan föregående annonsering enligt 10 kap. 1, 2 eller 3 §  eller 18 kap. 2 § när det inte har varit tillåtet att använda  ett förhandlat förfarande utan föregående annonsering enligt 
6 kap. 12-19 §§,
2. efter en förnyad konkurrensutsättning inom ett ramavtal  enligt 7 kap. 7 eller 8 § samt 9 § utan att de villkor har  följts som framgår av de paragraferna eller av det ramavtal  som ligger till grund för konkurrensutsättningen och detta har  medfört att leverantören har lidit eller kan komma att lida  skada, eller
3. enligt ett dynamiskt inköpssystem utan att de villkor som  anges i 8 kap. 10 eller 12 § har följts och detta har medfört  att leverantören har lidit eller kan komma att lida skada.
Lag (2021:1110)
.
13 a §
Rätten ska besluta att ett avtal som har slutits mellan  en upphandlande myndighet och en leverantör är ogiltigt, om  avtalet har slutits
1. utan föregående annonsering enligt 19 kap. 6 § när  direktupphandling enligt 19 a kap. inte har fått användas,  eller
2. efter att myndigheten har tilldelat kontrakt enligt 19 kap.  med användning av ett ramavtal eller någon annan metod för  upphandling som innebär löpande tilldelning av kontrakt, om
a) kontraktstilldelningen har föregåtts av en förnyad  konkurrensutsättning eller annan anbudsgivning i konkurrens,  och
b) föreskrivna villkor för metoden inte har följts och detta  har medfört att leverantören har lidit eller kan komma att  lida skada.
Lag (2021:1110)
.
13 b §
Rätten ska besluta att ett avtal som har slutits mellan  en upphandlande myndighet och en leverantör är ogiltigt, om  det har slutits
1. i strid med bestämmelserna om avtalsspärr i 1, 3 eller 8 §,  ett interimistiskt beslut enligt 9 § eller tiodagarsfristen i 
10 §, eller
2. före en underrättelse om tilldelningsbeslut enligt 12 kap. 
12 § första stycket eller 19 kap. 19 § första stycket.
För ogiltighet i dessa fall krävs dessutom att någon annan  bestämmelse i denna lag har överträtts och att detta har  medfört att leverantören har lidit eller kan komma att lida  skada.
Lag (2021:1110)
.
14 §
Om det motiveras av tvingande hänsyn till ett  allmänintresse, ska rätten besluta att avtalet får bestå trots  att förutsättningarna för ogiltighet enligt 13, 13 a eller 
13 b § är uppfyllda.
Lag (2021:1110)
.
15 §
Bestämmelserna om ogiltighet i 13 och 13 a §§ ska inte  tillämpas
1. på avtal som har slutits av en upphandlande myndighet efter  en förnyad konkurrensutsättning inom ett ramavtal enligt 
7 kap. 7 eller 8 §, om den upphandlande myndigheten skickat en  underrättelse om tilldelningsbeslutet enligt 12 kap. 12 §  första stycket samt iakttagit en avtalsspärr enligt 1 §,
2. på avtal som har slutits av en upphandlande myndighet  enligt ett dynamiskt inköpssystem som har inrättats enligt 
8 kap., om den upphandlande myndigheten har
a) skickat en underrättelse om tilldelningsbeslutet enligt 
12 kap. 12 § första stycket, och
b) iakttagit en avtalsspärr enligt 1 §,
3. på avtal som har slutits av en upphandlande myndighet  enligt 19 kap. efter användning av ett ramavtal eller någon  annan metod för upphandling som innebär löpande tilldelning av  kontrakt, om myndigheten har
a) skickat ut en underrättelse om tilldelningsbeslutet enligt 
19 kap. 19 § andra stycket, och
b) iakttagit en avtalsspärr enligt 1 §, eller
4. om en upphandlande myndighet genom annons enligt 10 kap. 
5 § eller 19 a kap. 9 § har meddelat sin avsikt att upphandla  och har iakttagit avtalsspärren enligt 3 §.
Lag (2021:1110)
.
Interimistiskt beslut vid överprövning av ett avtals  giltighet
16 §
Rätten får besluta att ett avtal inte får fullgöras  innan något annat har bestämts.
Rätten ska avstå från att fatta ett sådant beslut, om den  skada eller olägenhet som beslutet skulle kunna medföra är  större än den skada som skulle kunna drabba leverantören.  Rätten ska vid bedömningen ta hänsyn till användarnas  intresse, allmänintresset och övriga berörda intressen.
Tidsfrister för ansökan om överprövning av ett avtals  giltighet
17 §
En ansökan om överprövning av ett avtals giltighet ska,  om inte annat följer av andra stycket, ha kommit in till  förvaltningsrätten inom sex månader från den dag då avtalet  slöts.
Ansökan ska dock ha kommit in till förvaltningsrätten innan 
30 dagar har gått från det att
1. Europeiska kommissionen har publicerat en annons enligt 
10 kap. 4 §,
2. en annons enligt 19 kap. 7 § eller 19 a kap. 13 § har  publicerats i en annonsdatabas som är registrerad enligt lagen 
(2019:668) om upphandlingsstatistik, eller
3. den upphandlande myndigheten skriftligen har underrättat  anbudssökandena och anbudsgivarna om att avtalet har slutits  samt har lämnat en sammanfattning av sådana upplysningar som  avses i 12 kap. 13 §.
Lag (2022:778)
.
Beräkning av vissa tider
18 §
Vid beräkningen av längden av en avtalsspärr samt av  treveckorsfrister enligt 5 b §, tiodagarsfrister enligt 10 §  och tidsfrister för ansökan om överprövning ska 2 § lagen 
(1930:173) om beräkning av lagstadgad tid tillämpas.
Lag (2022:778)
.
Förbud mot överklagande
19 §
Ett beslut som denna lag är tillämplig på får inte  överklagas med stöd av 13 kap. kommunallagen (2017:725).
Lag (2017:770)
.
Skadestånd
20 §
En upphandlande myndighet som inte har följt  bestämmelserna i denna lag eller unionsrättsliga bestämmelser  om upphandling ska ersätta den skada som därigenom har  uppkommit för en leverantör.
Rätten till skadestånd inbegriper ersättning till en  leverantör som har deltagit i en upphandling för kostnader den  har haft för att förbereda anbud och i övrigt delta i  upphandlingen, om åsidosättandet av bestämmelserna har  försämrat leverantörens möjligheter att tilldelas kontraktet.
Lag (2025:360)
.
21 §
En talan om skadestånd ska väckas vid allmän domstol inom  ett år från den dag då leverantören fick kännedom om eller  borde ha fått kännedom om att ett avtal har slutits mellan den  upphandlande myndigheten och en leverantör.
Om en allmän förvaltningsdomstol har bedömt att  förutsättningarna för ogiltighet enligt 13-13 b §§ är  uppfyllda, får dock en talan om skadestånd alltid väckas inom  ett år från den dag då avgörandet fick laga kraft.
Om talan inte väcks i tid, är rätten till skadestånd förlorad.
Lag (2022:778)
.
21 kap. Tillsyn och upphandlingsskadeavgift
Tillsyn
Allmänna bestämmelser om tillsyn
1 §
Den myndighet som regeringen bestämmer ska utöva tillsyn  över att denna lag följs.
Inom ramen för sådana upphandlingar som myndigheten har  tillsyn över enligt första stycket ska myndigheten även utöva  tillsyn över att bestämmelserna i Europaparlamentets och  rådets förordning (EU) 2022/1031 av den 23 juni 2022 om  tillträdet för ekonomiska aktörer, varor och tjänster från  tredjeländer till unionens marknader för offentlig upphandling  och koncession och förfaranden till stöd för förhandlingar om  tillträde för ekonomiska aktörer, varor och tjänster från  unionen till tredjeländers marknader för offentlig upphandling  och koncession (Instrumentet för internationell upphandling -  IPI), och åtgärder beslutade av Europeiska kommissionen med  stöd av förordningen, följs.
Lag (2025:360)
.
2 §
Tillsynsmyndigheten får hämta in upplysningar som är  nödvändiga för tillsynsverksamheten från en upphandlande  myndighet eller den som tillsynsmyndigheten bedömer vara en  upphandlande myndighet. Om det behövs på grund av brådska,  materialets omfång eller något annat förhållande, får  upplysningarna hämtas in genom besök hos den upphandlande  myndigheten.
Lag (2023:815)
.
3 §
En upphandlande myndighet eller den som  tillsynsmyndigheten bedömer vara en upphandlande myndighet är  skyldig att lämna de upplysningar som tillsynsmyndigheten  begär för sin tillsyn.
Lag (2023:815)
.
Förelägganden
4 §
Tillsynsmyndigheten får förelägga en upphandlande  myndighet eller den som tillsynsmyndigheten bedömer vara en  upphandlande myndighet att besluta om riktlinjer för  direktupphandling enligt 19 a kap. 15 §.
Lag (2023:815)
.
5 §
Om det behövs för att tillsynsmyndigheten ska kunna utöva  tillsyn får myndigheten förelägga en upphandlande myndighet  eller den som tillsynsmyndigheten bedömer vara en upphandlande  myndighet att lämna uppgifter, visa upp en handling eller  lämna över en kopia av handlingen.
Lag (2023:815)
.
Upphandlingsskadeavgift
Beslut om upphandlingsskadeavgift
6 §
Tillsynsmyndigheten ska besluta att en upphandlande  myndighet ska betala en särskild avgift 
(upphandlingsskadeavgift) om en allmän förvaltningsdomstol i  ett avgörande som fått laga kraft har fastställt
1. att ett avtal får bestå, trots att det har slutits i strid  med bestämmelserna om avtalsspärr i 20 kap. 1, 3 eller 8 §,  eller
2. att ett avtal får bestå på grund av tvingande hänsyn till  ett allmänintresse enligt 20 kap. 14 §.
Lag (2023:815)
.
7 §
Tillsynsmyndigheten får besluta att en upphandlande  myndighet ska betala en upphandlingsskadeavgift om den  upphandlande myndigheten har slutit ett avtal med en  leverantör utan föregående annonsering enligt 10 kap. 1, 2  eller 3 §, 18 kap. 2 § eller 19 kap. 6 §.
Lag (2023:815)
.
8 §
I ringa fall ska någon upphandlingsskadeavgift inte  påföras. Vidare får eftergift beviljas om det finns synnerliga  skäl.
Lag (2023:815)
.
Upphandlingsskadeavgiftens storlek
9 §
Upphandlingsskadeavgiften ska uppgå till lägst 
10 000 kronor och högst 20 000 000 kronor. Avgiften får inte  överstiga tio procent av upphandlingens värde enligt 5 kap.
Vid fastställande av upphandlingsskadeavgiftens storlek ska  särskild hänsyn tas till hur allvarlig överträdelsen är.
Lag (2023:815)
.
Tidsfrister för beslut om avgift
10 §
Ett beslut om upphandlingsskadeavgift enligt 6 § ska  meddelas inom sex månader från den tidpunkt då det avgörande  som beslutet grundas på fick laga kraft.
Lag (2023:815)
.
11 §
Ett beslut om upphandlingsskadeavgift enligt 7 § ska  meddelas inom två år från det att avtalet slöts. Beslutet får  dock inte meddelas innan tiden för att ansöka om överprövning  av ett avtals giltighet har löpt ut.
Om en eller flera leverantörer har ansökt om överprövning av  avtalets giltighet får ett beslut om upphandlingsskadeavgift  inte meddelas förrän samtliga beslut med anledning av  överprövningen har fått laga kraft. Beslutet ska då meddelas  inom sex månader från den tidpunkt då samtliga beslut med  anledning av överprövningen fick laga kraft.
Lag (2023:815)
.
Betalning av avgift
12 §
Upphandlingsskadeavgiften tillfaller staten.
Lag (2023:815)
.
13 §
En upphandlingsskadeavgift ska betalas till  tillsynsmyndigheten inom 30 dagar från det att beslutet fick  laga kraft eller inom den längre tid som anges i beslutet.
Om avgiften inte betalas i tid, ska tillsynsmyndigheten lämna  den obetalda avgiften till indrivning. Bestämmelser om  indrivning finns i lagen (1993:891) om indrivning av statliga  fordringar m.m.
Lag (2023:815)
.
14 §
En beslutad upphandlingsskadeavgift faller bort, om  beslutet inte har kunnat verkställas inom fem år från att det  fick laga kraft.
Lag (2023:815)
.
Överklagande
15 §
Tillsynsmyndighetens beslut om upphandlingsskadeavgift  eller förelägganden får överklagas till den förvaltningsrätt i  vars domkrets den som beslutet riktar sig till har sin  hemvist. När ett beslut överklagas är tillsynsmyndigheten  motpart i domstolen.
Prövningstillstånd krävs vid överklagande till kammarrätten.
Lag (2023:815)
22 kap. Kapitlet har upphävts genom
lag (2023:815)
.
Övergångsbestämmelser
2016:1145
1. Denna lag träder i kraft den 1 januari 2017.
2. Bestämmelserna i 3 kap. 11-18 §§ tillämpas även på  förhållanden som avser tiden före ikraftträdandet.
3. Genom lagen upphävs lagen (2007:1091) om offentlig  upphandling.
4. Den upphävda lagen gäller dock för sådan upphandling som  har påbörjats före ikraftträdandet.
2017:347
1. Denna lag träder i kraft den 1 juni 2017.
2. Bestämmelserna i 17 kap. 2-5 §§ tillämpas på upphandlingar  som påbörjas efter ikraftträdandet.
2018:1159
1. Denna lag träder i kraft den 1 januari 2019.
2. Äldre bestämmelser gäller för sådana upphandlingar som har  påbörjats före ikraftträdandet.
2021:1110
1. Denna lag träder i kraft den 1 februari 2022.
2. Äldre bestämmelser gäller fortfarande för sådana  upphandlingar som har påbörjats före ikraftträdandet.
2022:778
1. Denna lag träder i kraft den 1 juli 2022.
2. De nya bestämmelserna i 13 kap. 1 a och 3 a §§ och 20 kap. 
5 b-5 d §§ tillämpas inte på upphandlingar som har påbörjats  före ikraftträdandet.
3. För upphandlingar som har påbörjats före ikraftträdandet  gäller 20 kap. 17 och 18 §§ i den äldre lydelsen.
4. Bestämmelserna i 20 kap. 21 § i den nya lydelsen tillämpas  även på fordringar som har uppkommit före ikraftträdandet, om  rätten till skade-stånd inte dessförinnan har gått förlorad  enligt äldre föreskrifter.
2023:815
1. Denna lag träder i kraft den 1 januari 2024.
2. Äldre bestämmelser gäller fortfarande för sådana  upphandlingar som har påbörjats före ikraftträdandet.
Bilaga 1 /Bilagan är inte med här/
Bilaga 2
Förteckning över sociala tjänster och andra särskilda tjänster
Beskrivning			CPV-kod
Hälsovård, socialtjänst och
närbesläktade tjänster          75200000-8
75231200-6
75231240-8
79611000-0
79622000-0 (Tillhandahållande
av hemtjänstpersonal)
79624000-4 (Förmedling av
vårdpersonal)
79625000-1 (Förmedling av
läkare)
Från 85000000-9 till 85323000-9
98133100-5
98133000-4
98200000-5
98500000-8 (Privata hushåll med
anställd personal)
Från 98513000-2 till 98514000-9
(Arbetskrafttjänster för
hushåll, Bemanningstjänster för
enskilda, Tjänster utförda av
kontorspersonal för enskilda,
Tillfällig personal för hushåll
och Hemtjänst)
Administration inom  socialtjänsten,  utbildningsadministration,  hälsovårdsförvaltning och  administration avseende kultur  85321000-5
85322000-2
75000000-6 (Offentlig
förvaltning, försvar och
socialförsäkringstjänster)
75121000-0
75122000-7
75124000-1
Från 79995000-5 till 79995200-7
Från 80000000-4 (Undervisning
och utbildning) till 80660000-8
Från 92000000-1 till 92700000-8
79950000-8 (Tjänster för
organisering av utställningar,
mässor och kongresser)
79951000-5 (Organisering av
seminarier)
79952000-2 (Evenemang)
79952100-3 (Anordnande av
kulturevenemang)
79953000-9 (Festivalarrangemang)
79954000-6 (Festarrangemang)
79955000-3 (Anordnande av
modevisningar)
79956000-0 (Anordnande av
mässor och utställningar)
Obligatorisk socialförsäkring	75300000-9
Bidragstjänster	                75310000-2
75311000-9
75312000-6
75313000-3
75313100-4
75314000-0
75320000-5
75330000-8
75340000-1
Andra samhälleliga och  personliga tjänster, inklusive  fackföreningstjänster,  tjänster utförda av politiska  organisationer, tjänster  tillhandahållna av  ungdomsorganisationer och  andra
medlemsorganisationstjänster    98000000-3
98120000-0
98132000-7
98133110-8
98130000-3
Tjänster i samband med
religionsutövande	        98131000-0
Hotell- och restaurangtjänster	Från 55100000-1 till 55410000-7
Från 55521000-8 till 55521200-0
(55521000-8 Catering för privata
hushåll, 55521100-9 Hemkörning
av mat, 55521200-0
Måltidsleveranser)
55520000-1 Catering
55522000-5 Catering för
transportföretag
55523000-2 Catering för övriga
företag eller övriga
institutioner
55524000-9 Skolbespisning
55510000-8 Matsalstjänster
55511000-5 Matsalstjänster och
övrig kafeteriaverksamhet för
särskild kundgrupp
55512000-2 Drift av matsal
55523100-3 Servering av
skolmåltider
Juridiska tjänster, i den mån  de inte är undantagna enligt 
3 kap. 22 och 23 §§ denna lag	Från 79100000-5 till 79140000-7
75231100-5
Övrig statsförvaltning och
statliga tjänster	        Från 75100000-7 till 75120000-3
75123000-4
Från 75125000-8 till 75131000-3
Samhällstjänster	        Från 75200000-8 till 75231000-4
Fängelserelaterade tjänster,  tjänster för allmän säkerhet  och räddningstjänster, i den  mån de inte är undantagna  enligt 3 kap. 26 § denna lag	Från 75231210-9 till 75231230-5
Från 75240000-0 till 75252000-7
79430000-7
98113100-9
Undersöknings- och
säkerhetstjänster	        Från 79700000-1 till 79721000-4
(Undersöknings- och
säkerhetstjänster,
Säkerhetstjänster,
Larmövervakningstjänster,
Vakttjänster,
Övervakningstjänster,
Eftersökning, Uppspårning av
försvunna, Patrullering,
Utfärdande av id-kort,
Utredning och Detektivtjänster)
79722000-1 (Grafologi)
79723000-8 (Avfallsanalys)
Internationella tjänster	98900000-2 (Tjänster
tillhandahållna av
exterritoriala organisationer
och organ)
98910000-5 (Särskilda tjänster
för internationella
organisationer och organ)
Posttjänster	                64000000-6 (Post- och
telekommunikationstjänster)
64100000-7 (Post- och
budtjänster)
64110000-0 (Postgång)
64111000-7 (Posttjänster för
tidningar och tidskrifter)
64112000-4 (Posttjänster för
brev)
64113000-1 (Posttjänster för
paket)
64114000-8 (Postkassörstjänster)
64115000-5 (Förhyrning av
postbox)
64116000-2 (Poste
restantetjänster)
64122000-7 (Internpost)
Diverse tjänster	        50116510-9 (Regummering av däck)
71550000-8 (Smedtjänster)
Lag (2021:1110)
.
Bilaga 2 a Har upphävts genom
lag (2021:1110)
.
Bilaga 3
Definitioner av vissa tekniska specifikationer
I lagen gäller följande definitioner:
1. Tekniska specifikationer i fråga om offentliga  byggentreprenadkontrakt: samtliga tekniska föreskrifter, i  synnerhet de som anges i upphandlingsdokumenten och som anger  de egenskaper som krävs av ett material, en produkt eller en  vara för att det eller den ska lämpa sig för den av den  upphandlande myndigheten planerade användningen. Dessa  egenskaper omfattar miljö- och klimatprestanda, formgivning  för alla användningsområden (inklusive tillgänglighet för  personer med funktionsnedsättning), bedömning av  överensstämmelse, bruksegenskaper, säkerhet eller  dimensioner, inbegripet förfaranden för kvalitetssäkring,  terminologi, symboler, provning och provningsmetoder,  förpackning, märkning och etikettering, bruksanvisningar samt  produktionsprocesser och produktionsmetoder i alla faser av  byggentreprenadens livscykel. De innefattar även bestämmelser  om projektering och kostnadsberäkning, provnings- och  kontrollregler, villkoren för att byggentreprenaden ska  godkännas, tekniken eller metoderna för byggverksamheten samt  samtliga övriga tekniska villkor som den upphandlande  myndigheten i enlighet med allmänna eller särskilda  förordningar kan föreskriva i fråga om den fullbordade  byggentreprenaden samt om ingående material eller delar.
2. Teknisk specifikation i fråga om offentliga tjänste- eller  varukontrakt: en specifikation i ett dokument med angivande  av kraven på en produkts eller en tjänsts egenskaper, t.ex.  kvalitetsnivåer, miljö- och klimatprestanda, formgivning för  alla användningsområden (inklusive tillgänglighet för  personer med funktionsnedsättning) och bedömning av  överensstämmelse, bruksegenskaper, produktens  användningsområde, säkerhet eller dimensioner, inbegripet  sådana krav som avser varubeteckning, terminologi, symboler,  provning och provningsmetoder, förpackning, märkning och  etikettering, bruksanvisningar, produktionsprocesser och  produktionsmetoder i alla faser av varans eller tjänstens  livscykel liksom förfaranden vid bedömning av  överensstämmelse
3. Standard: en teknisk specifikation som antagits av ett  erkänt standardiseringsorgan för upprepad eller kontinuerlig  tillämpning, med vilken överensstämmelse inte är obligatorisk  och som är en av följande:
internationell standard: en standard som antagits av ett  internationellt standardiseringsorgan och gjorts tillgänglig  för allmänheten.
europeisk standard: en standard som antagits av ett  europeiskt standardiseringsorgan och gjorts tillgänglig för  allmänheten.
nationell standard: en standard som antagits av ett  nationellt standardiseringsorgan och gjorts tillgänglig för  allmänheten.
4. Europeisk teknisk bedömning: en dokumenterad bedömning av  en byggprodukts prestanda i förhållande till dess väsentliga  egenskaper i enlighet med relevant europeiskt  bedömningsdokument enligt artikel 2.12 i Europaparlamentets  och rådets förordning (EU) nr 305/2011 av den 9 mars 2011 om  fastställande av harmoniserade villkor för saluföring av  byggprodukter i lydelsen enligt Kommissionens delegerade  förordning (EU) nr 574/2014.
5. Gemensam teknisk specifikation: en teknisk specifikation  på IKT-området som utarbetats i enlighet med artiklarna 13  och 14 i Europaparlamentets och Rådets förordning (EU) 
1025/2012 om europeisk standardisering, i den ursprungliga  lydelsen.
6. Teknisk referens: ett dokument, med undantag för  europeiska standarder, som framställs av ett europeiskt  standardiseringsorgan i enlighet med förfaranden som  anpassats till utvecklingen av marknadens behov.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.