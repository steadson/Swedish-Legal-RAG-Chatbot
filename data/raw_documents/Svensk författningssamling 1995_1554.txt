Title: Årsredovisningslag (1995:1554)
SFS Number: Svensk författningssamling 1995:1554
URL: https://www.riksdagen.se/sv/dokument-och-lagar/dokument/svensk-forfattningssamling/arsredovisningslag-19951554_sfs-1995-1554/
Source Link: http://rkrattsbaser.gov.se/sfst?bet=1995:1554
Amendment Register Link: http://rkrattsbaser.gov.se/sfsr?bet=1995:1554
Ministry/Authority: Justitiedepartementet L1
Issued: 1995-12-14
Metadata: {"Utfärdad": "1995-12-14", "Ändrad": "t.o.m. SFS 2024:1115"}

==================================================

Årsredovisningslag (1995:1554)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1995:1554
Departement/myndighet
:   
Justitiedepartementet L1
Utfärdad
:   
1995-12-14
Ändrad
:   
t.o.m. SFS 2024:1115
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Allmänna bestämmelser om årsredovisning
3 kap. Balansräkning och resultaträkning
4 kap. Värderingsregler
5 kap. Noter
6 kap. Förvaltningsberättelse m.m.
7 kap. Koncernredovisning
8 kap. Offentliggörande
9 kap. Delårsrapport
10 kap. Överklagande
Övergångsbestämmelser
1 kap. Inledande bestämmelser
Lagens tillämpningsområde
1 §
Denna lag innehåller bestämmelser om upprättande och offentliggörande av årsredovisning, koncernredovisning och delårsrapport.
Lagen är, om inte annat föreskrivs i 2 §, tillämplig på sådana företag som avses i 6 kap. 1 § bokföringslagen (1999:1078).
Lag (1999:1112)
.
2 §
Lagen är inte tillämplig på företag som avses i 1 kap. 1 §  första stycket lagen (1995:1559) om årsredovisning i  kreditinstitut och värdepappersbolag eller 1 kap. 1 § första  stycket lagen (1995:1560) om årsredovisning i  försäkringsföretag, om inte annat är särskilt föreskrivet i  dessa lagar.
Företag som enligt 1 kap. 1 § andra stycket lagen om  årsredovisning i kreditinstitut och värdepappersbolag eller 
1 kap. 1 § tredje stycket lagen om årsredovisning i  försäkringsföretag är skyldiga att upprätta koncernredovisning  enligt de lagarna är inte skyldiga att upprätta  koncernredovisning enligt denna lag.
Lag (2022:645)
.
Allmänna definitioner
3 §
I denna lag betyder
1. företag: en fysisk eller juridisk person som direkt eller indirekt omfattas av en årsredovisning, en koncernredovisning eller en delårsrapport,
2. andelar: aktier och andra andelar i juridiska personer,
3. nettoomsättning: intäkter från sålda varor och utförda tjänster som ingår i företagets normala verksamhet med avdrag för lämnade rabatter, mervärdesskatt och annan skatt som är direkt knuten till omsättningen,
4. större företag:
- företag vars överlåtbara värdepapper är upptagna till handel på en reglerad marknad eller en motsvarande marknad utanför Europeiska ekonomiska samarbetsområdet, eller
- företag som uppfyller mer än ett av följande villkor:
a) medelantalet anställda i företaget har under vart och ett av de två senaste räkenskapsåren uppgått till mer än 50,
b) företagets redovisade balansomslutning har för vart och ett av de två senaste räkenskapsåren uppgått till mer än 40 miljoner kronor,
c) företagets redovisade nettoomsättning har för vart och ett av de två senaste räkenskapsåren uppgått till mer än 80 miljoner kronor,
5. mindre företag: företag som inte är större företag,
6. större koncerner:
- koncerner där moderföretagets eller något av dotterföretagens överlåtbara värdepapper är upptagna till handel på en reglerad marknad eller en motsvarande marknad utanför Europeiska ekonomiska samarbetsområdet,
- koncerner där något av dotterföretagen är ett sådant företag som avses i 1 kap. 1 § lagen (1995:1559) om årsredovisning i kreditinstitut och värdepappersbolag eller 1 kap. 1 § lagen (1995:1560) om årsredovisning i försäkringsföretag, eller
-  koncerner som uppfyller mer än ett av följande villkor:
a) medelantalet anställda i koncernen har under vart och ett av de två senaste räkenskapsåren uppgått till mer än 50,
b) koncernföretagens redovisade balansomslutning har för vart och ett av de två senaste räkenskapsåren uppgått till mer än 40 miljoner kronor,
c) koncernföretagens redovisade nettoomsättning har för vart och ett av de två senaste räkenskapsåren uppgått till mer än 80 miljoner kronor,
7. mindre koncerner: koncerner som inte är större koncerner.
Vid tillämpningen av första stycket 6 b och c ska andelar i dotterföretag, fordringar och skulder mellan koncernföretag, liksom internvinster, elimineras. Detsamma gäller för intäkter och kostnader som hänför sig till transaktioner mellan koncernföretag, liksom förändring av internvinst. Eliminering behöver inte göras, om tillämpningen i stället utgår från följande gränsvärden:
- balansomslutning 48 miljoner kronor,
- nettoomsättning 96 miljoner kronor.
Företag som avses i 2 kap. 2 § första stycket och 3 §
bokföringslagen (1999:1078) ska vid tillämpningen av första stycket 4-7 och 5 kap. 47 § till nettoomsättningen lägga bidrag, gåvor, medlemsavgifter och andra liknande intäkter.
Lag (2015:813)
.
Koncern, intresseföretag m.m.
4 §
Ett företag är moderföretag och en juridisk person är dotterföretag, om företaget
1. innehar mer än hälften av rösterna för samtliga andelar i den juridiska personen,
2. äger andelar i den juridiska personen och på grund av avtal med andra delägare i denna förfogar över mer än hälften av rösterna för samtliga andelar,
3. äger andelar i den juridiska personen och har rätt att utse eller avsätta mer än hälften av ledamöterna i dess styrelse eller motsvarande ledningsorgan, eller
4. äger andelar i den juridiska personen och har rätt att ensamt utöva ett bestämmande inflytande över denna på grund av avtal med den juridiska personen eller på grund av föreskrift i dess bolagsordning, bolagsavtal eller därmed jämförbara stadgar.
Vidare är en juridisk person dotterföretag till moderföretaget, om ett annat dotterföretag till moderföretaget eller moderföretaget tillsammans med ett eller flera andra dotterföretag eller flera andra dotterföretag tillsammans
1. innehar mer än hälften av rösterna för samtliga andelar i den juridiska personen,
2. äger andelar i den juridiska personen och på grund av avtal med andra delägare i denna förfogar över mer än hälften av rösterna för samtliga andelar, eller
3. äger andelar i den juridiska personen och har rätt att utse eller avsätta mer än hälften av ledamöterna i dess styrelse eller motsvarande ledningsorgan.
Om ett dotterföretag äger andelar i en juridisk person och på grund av avtal med den juridiska personen eller på grund av föreskrift i dess bolagsordning, bolagsavtal eller därmed jämförbara stadgar har rätt att ensamt utöva ett bestämmande inflytande över den juridiska personen, är även denna dotterföretag till moderföretaget.
Moderföretag och dotterföretag utgör tillsammans en koncern.
Med koncernföretag avses i denna lag företag i samma koncern.
Lag (1999:1112)
.
4 a §
Med ägarintresse avses i denna lag ett innehav av andelar i ett annat företag som är avsett att främja verksamheten i ägarföretaget genom att skapa en varaktig förbindelse med det andra företaget. Ett innehav av minst 20 procent av kapitalet i det andra företaget ska anses utgöra ett ägarintresse, om inte något annat framgår av omständigheterna.
Lag (2015:813)
.
5 §
Om ett företag har ett ägarintresse i en juridisk person och utövar ett betydande inflytande över dess driftsmässiga och finansiella styrning, är den juridiska personen ett intresseföretag till företaget. Detta gäller dock inte om den juridiska personen är ett dotterföretag eller ett gemensamt styrt företag som företaget samäger.
Innehar företaget minst 20 procent av rösterna för samtliga andelar i den juridiska personen, ska det anses ha ett betydande inflytande över denna, om inte något annat framgår av omständigheterna. Detsamma gäller om företagets dotterföretag eller företaget tillsammans med ett eller flera dotterföretag eller flera dotterföretag tillsammans innehar minst 20 procent av rösterna.
Lag (2015:813)
.
5 a §
Med gemensamt styrt företag avses i denna lag en juridisk person som två eller flera parter enligt ett avtal utövar ett gemensamt bestämmande inflytande över.
Lag (2015:813)
.
6 §
I de fall som avses i 4 § första stycket 1-3 och andra stycket samt 5 § skall sådana rättigheter som tillkommer någon som handlar i eget namn men för en annan fysisk eller juridisk persons räkning anses tillkomma den personen.
Vid bestämmandet av antalet röster i ett dotterföretag eller intresseföretag beaktas inte de andelar i dotterföretaget eller intresseföretaget som innehas av det företaget självt eller av dess dotterföretag. Detsamma gäller andelar som innehas av den som handlar i eget namn men för dotterföretagets eller intresseföretagets eller dess dotterföretags räkning.
Lag (1999:1112)
.
7 §
Om ett företag har blivit moderföretag, skall ledningen för företaget meddela detta till dotterföretagets ledning.
Dotterföretagets ledning skall lämna ledningen för moderföretaget de upplysningar som behövs för att en koncernredovisning skall kunna upprättas.
Lag (1999:1112)
.
Närstående
8 §
En juridisk person anses i denna lag som närstående till ett företag som upprättar års- eller koncernredovisning
(rapporterande företag) om
1. den ingår i samma koncern som det rapporterande företaget,
2. den är ett intresseföretag till det rapporterande företaget eller till ett företag i en koncern som det rapporterande företaget ingår i,
3. det rapporterande företaget är ett intresseföretag till den juridiska personen, eller till ett företag i en koncern som den juridiska personen ingår i,
4. den är ett gemensamt styrt företag som samägs av det rapporterande företaget eller av ett företag i en koncern som det rapporterande företaget ingår i,
5. det rapporterande företaget är ett gemensamt styrt företag som samägs av den juridiska personen, eller av ett företag i en koncern som den juridiska personen ingår i,
6. den och det rapporterande företaget båda är gemensamt styrda företag som samägs av samma tredje företag,
7. den eller det rapporterande företaget är ett gemensamt styrt företag som samägs av ett tredje företag, och den andra av dem är ett intresseföretag till det tredje företaget,
8. den är ett dotterföretag till en juridisk person som avses i 2, 4, 6 eller 7,
9. den har som huvudsaklig verksamhet att förvalta tillgångar som det rapporterande företaget har avsatt för ersättningar till personer som har avslutat sin anställning antingen i det rapporterande företaget eller i en juridisk person som är närstående till det rapporterande företaget,
10. den har avsatt tillgångar till förvaltning av ett rapporterande företag som är en sådan juridisk person som avses i 9,
11. den står under bestämmande inflytande eller gemensamt bestämmande inflytande av en person som är närstående enligt 9 §,
12. den annars står under betydande inflytande av en person som avses i 9 § 1 eller 4-6,
13. den eller dess moderföretag har en styrelseledamot, verkställande direktör eller annan ledande befattningshavare som är en person som avses i 9 § 1, eller
14. den eller ett företag i en koncern som den ingår i tillhandahåller tjänster för företagsledning åt det rapporterande företaget eller åt dess moderföretag.
Vid tillämpningen av första stycket ska
- med koncern jämställas en företagsgrupp som kontrolleras av ett företag eller ett annat rättssubjekt som inte är ett moderföretag i denna lags mening, och
- med intresseföretag jämställas företag som endast uppfyller det krav på betydande inflytande som anges i 5 §.
Lag (2015:813)
.
9 §
En fysisk person anses i denna lag som närstående till ett rapporterande företag om han eller hon
1. själv eller gemensamt med någon annan utövar ett bestämmande inflytande över företaget,
2. annars har ett betydande inflytande över företaget,
3. är en styrelseledamot, den verkställande direktören eller någon annan ledande befattningshavare i företaget eller dess moderföretag,
4. är gift eller sambo med eller förälder, barn eller styvbarn till en person som avses i 1-3,
5. är ekonomiskt eller på annat sätt beroende av en person som avses i 1-3 eller av hans eller hennes make eller sambo, eller
6. annars ingår i samma familj som en person som avses i 1-3 och kan förväntas påverka den personen i hans eller hennes kontakter med företaget eller påverkas av honom eller henne i sina egna kontakter med företaget.
Lag (2015:813)
.
2 kap. Allmänna bestämmelser om årsredovisning
Årsredovisningens delar
1 §
En årsredovisning ska bestå av
1. en balansräkning,
2. en resultaträkning,
3. noter, och
4. en förvaltningsberättelse.
I årsredovisningen för ett större företag eller en  bostadsrättsförening ska det även ingå en kassaflödesanalys.
Lag (2022:1028)
.
Överskådlighet och god redovisningssed
2 §
Årsredovisningen skall upprättas på ett överskådligt sätt och i enlighet med god redovisningssed.
Rättvisande bild
3 §
Balansräkningen, resultaträkningen och noterna skall upprättas som en helhet och ge en rättvisande bild av företagets ställning och resultat. Om det behövs för att en rättvisande bild skall ges, skall det lämnas tilläggsupplysningar.
Om avvikelse görs från vad som följer av allmänna råd eller rekommendationer från normgivande organ, skall upplysning om detta och om skälen för avvikelsen lämnas i en not.
Lag (1999:1112)
.
Väsentlighet
3 a §
Ett företag får avvika från bestämmelserna om redovisning, uppställning, värdering, upplysningar och konsolidering i denna lag, om följden av avvikelsen inte är väsentlig.
Följden av en avvikelse ska anses vara väsentlig om utelämnad eller felaktig information, ensam eller tillsammans med annan information, rimligen kan förväntas påverka de beslut som användare fattar på grundval av informationen.
Lag (2015:813)
.
Andra grundläggande redovisningsprinciper
4 §
Vid upprättandet av balansräkningen, resultaträkningen och noterna ska följande iakttas:
1. Företaget ska förutsättas fortsätta sin verksamhet.
2. Samma principer för värdering, klassificering och indelning av de olika posterna och, i förekommande fall, delposterna ska konsekvent tillämpas från ett räkenskapsår till ett annat.
3. Värderingen av de olika posterna och, i förekommande fall, delposterna ska göras med iakttagande av rimlig försiktighet.
Detta innebär särskilt att
a) endast under räkenskapsåret konstaterade intäkter får tas med i resultaträkningen,
b) hänsyn ska tas till alla ekonomiska förpliktelser som är hänförliga till räkenskapsåret eller tidigare räkenskapsår, även om dessa förpliktelser blir kända först efter räkenskapsårets utgång men före upprättandet av årsredovisningen, och att
c) hänsyn ska tas till värdenedgångar oavsett om resultatet för räkenskapsåret är en vinst eller en förlust.
4. Intäkter och kostnader som är hänförliga till räkenskapsåret ska tas med oavsett tidpunkten för betalningen.
5. De olika beståndsdelar som balansräkningens poster och, i förekommande fall, delposter består av ska värderas var för sig.
6. Tillgångar och avsättningar eller skulder får inte kvittas mot varandra. Inte heller får intäkter och kostnader kvittas mot varandra.
7. Den ingående balansen för ett räkenskapsår ska stämma överens med den utgående balansen för det närmast föregående räkenskapsåret.
Om det finns särskilda skäl för det och det är förenligt med 2 och 3 §§, får avvikelse göras från första stycket.
Lag (2015:813)
.
Form m.m.
5 §
Årsredovisningen ska upprättas i vanlig läsbar form eller i elektronisk form. Den ska avfattas på svenska.
Årsredovisningen ska innehålla uppgifter om företagets namn, organisations- eller personnummer och säte.
Om företaget är i likvidation, ska detta anges.
Lag (2015:813)
.
Valuta
6 §
Beloppen i årsredovisningen ska anges i företagets redovisningsvaluta enligt 4 kap. 6 § bokföringslagen
(1999:1078). Beloppen får dessutom anges i annan valuta enligt omräkningskursen på dagen för räkenskapsårets utgång
(balansdagen).
Vid byte av redovisningsvaluta ska balansräkningen för det gamla räkenskapsåret räknas om till den nya redovisningsvalutan enligt den växelkurs som har fastställts av Europeiska centralbanken den sista svenska bankdagen under räkenskapsåret. Den omräknade balansräkningen ska utgöra ingående balans för det nya räkenskapsåret.
Lag (2015:813)
.
Årsredovisningens undertecknande och datering
7 §
I aktiebolag, ekonomiska föreningar och andra företag, som  företräds av en styrelse, ska årsredovisningen skrivas under  av samtliga styrelseledamöter. Om en verkställande direktör är  utsedd, ska även denne skriva under årsredovisningen.
I handelsbolag ska årsredovisningen skrivas under av samtliga  obegränsat ansvariga delägare.
I en gruppering enligt Europaparlamentets och rådets  förordning (EG) nr 1082/2006 av den 5 juli 2006 om en  europeisk gruppering för territoriellt samarbete (EGTS) ska  årsredovisningen skrivas under av samtliga ledamöter i  grupperingens församling och av direktören. I ett konsortium  enligt rådets förordning (EG) nr 723/2009 av den 25 juni 2009  om gemenskapens rättsliga ram för ett konsortium för europeisk  forskningsinfrastruktur (Eric-konsortium) ska årsredovisningen  skrivas under av samtliga styrelseledamöter eller av  direktören. Om både en styrelse och en direktör är utsedda i  konsortiet, ska årsredovisningen skrivas under av samtliga  styrelseledamöter och av direktören.
I stiftelser med anknuten förvaltning ska årsredovisningen  skrivas under av förvaltaren eller, om ett handelsbolag är  stiftelsens förvaltare, av samtliga bolagsmän som företräder  bolaget.
I övriga företag ska årsredovisningen skrivas under av den  redovisningsskyldige eller dennes ställföreträdare.
Om årsredovisningen upprättas i elektronisk form, ska den  undertecknas med en sådan avancerad elektronisk underskrift  som avses i artikel 3 i Europaparlamentets och rådets  förordning (EU) nr 910/2014 av den 23 juli 2014 om elektronisk  identifiering och betrodda tjänster för elektroniska  transaktioner på den inre marknaden och om upphävande av  direktiv 1999/93/EG, i den ursprungliga lydelsen.
Om någon av dem som undertecknar årsredovisningen har anmält  en avvikande mening, ska yttrandet fogas till redovisningen. I  fall som avses i första stycket gäller detta dock endast om  den avvikande meningen har antecknats till styrelsens  protokoll.
Årsredovisningen ska dateras och innehålla uppgift om den dag  då den undertecknades.
Lag (2024:347)
.
3 kap. Balansräkning och resultaträkning
Balansräkningens innehåll
1 §
Balansräkningen ska i sammandrag redovisa företagets samtliga tillgångar, avsättningar och skulder samt eget kapital på balansdagen.
Lag (2015:813)
.
Resultaträkningens innehåll
2 §
Resultaträkningen skall i sammandrag redovisa företagets samtliga intäkter och kostnader under räkenskapsåret.
Uppställningsformer
3 §
Balansräkningen ska upprättas enligt den uppställningsform som anges i bilaga 1 till denna lag.
Resultaträkningen ska upprättas enligt någon av de uppställningsformer som anges i bilagorna 2 och 3.
Byte av uppställningsform för resultaträkningen får ske endast om det finns särskilda skäl för det och det är förenligt med 2 kap. 2 och 3 §§.
Lag (2015:813)
.
4 §
Posterna i balansräkningen och resultaträkningen ska tas upp var för sig i den ordningsföljd som anges för respektive uppställningsform. Om en tillgång, avsättning eller skuld tas upp i fler än en post i balansräkningen, ska det upplysas om förhållandet till andra poster antingen under den post där den tas upp eller i en not.
I fråga om poster som föregås av arabiska siffror ska de avvikelser göras som är betingade av verksamhetens särskilda inriktning.
Andra poster än de som finns upptagna i uppställningsformerna får tas upp, om de nya posternas innehåll inte täcks av uppställningsformernas poster. Posterna får delas in i delposter. Om delar av en post har tillkommit på ett sådant sätt eller är av sådan storlek att det är av betydelse med hänsyn till kravet i 2 kap. 3 § på en rättvisande bild att de redovisas särskilt, ska de tas upp i delposter.
Kompletterande poster ska ges beteckningar som tydligt anger vad som ingår i posten.
Poster som föregås av arabiska siffror får slås samman,
1. om posternas belopp är obetydliga med hänsyn till kravet i 2 kap. 3 § på rättvisande bild, eller
2. om sammanslagningen främjar överskådligheten och posterna och, i förekommande fall, delposterna anges i not.
Mindre företag får slå samman poster i balansräkningen som avser tillgångar, eget kapital, avsättningar och skulder, om posterna föregås av arabiska siffror.
Lag (2015:813)
.
4 a §
Trots 3 och 4 §§ får företag som avses i andra stycket dela upp anläggningstillgångar och omsättningstillgångar samt skulder och avsättningar i kortfristiga och långfristiga poster, om det är förenligt med 2 kap. 2 och 3 §§.
Första stycket gäller
1. företag som omfattas av en koncernredovisning som upprättas med tilllämpning av de internationella redovisningsstandarder som avses i Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder, i lydelsen enligt Europaparlamentets och rådets förordning (EU)
nr 297/2008, och
2. andra företag vars överlåtbara värdepapper är upptagna till handel på en reglerad marknad.
Lag (2015:813)
.
Kortfristiga och långfristiga balansposter
4 b §
För varje fordringspost i balansräkningen som är upptagen under Omsättningstillgångar ska den del som ska betalas senare än ett år efter balansdagen anges.
För varje skuldpost i balansräkningen ska följande anges: den del som ska betalas inom ett år från balansdagen, den del som ska betalas senare än ett år efter balansdagen och summan av dessa skulder.
Första och andra styckena gäller även fordringsposter och skuldposter som har tagits in i sådana noter som avses i 4 §
fjärde stycket 2.
För mindre företag som slår samman poster enligt 4 § femte stycket ska det som föreskrivs i första och andra styckena om fordringsposter och skuldposter i balansräkningen i stället avse de sammanslagna posterna.
Lag (2015:813)
.
Jämförelsetal
5 §
För varje post eller delpost i balansräkningen, resultaträkningen och sådana noter som avses i 4 § fjärde stycket 2 ska beloppet av motsvarande post för det närmast föregående räkenskapsåret anges.
Om företaget har ändrat principerna för värdering, klassificering eller indelning i poster eller delposter, ska posterna för det närmast föregående räkenskapsåret räknas om eller ändras på det sätt som behövs för att de ska kunna jämföras med räkenskapsårets poster på ett meningsfullt sätt.
Om det finns särskilda skäl för det och det är förenligt med 2 kap. 2 och 3 §§, får avvikelse göras från andra stycket.
Andra stycket gäller inte mindre företag under förutsättning att upplysningar om den bristande jämförbarheten lämnas i noterna.
Lag (2015:813)
.
Överkursfonder
5 a §
I ett aktiebolag ska den del av betalningen för en aktie  som överstiger aktiens kvotvärde tas upp under den bundna  överkursfonden eller den fria överkursfonden.
Lag (2020:987)
.
Särskilda poster i en ekonomisk förenings balansräkning och resultaträkning
6 §
Fordran på insats i en ekonomisk förening får inte tas upp som tillgång. Redovisningen av fullgjorda insatser får göras så att i balansräkningen anges hela insatskapitalet samt hur mycket därav som inte har fullgjorts, varefter skillnaden - de betalda insatserna - utförs som en särskild post under eget kapital.
Första stycket gäller även vid redovisningen av fullgjorda upplåtelseavgifter i en bostadsrättsförening.
Lag (1999:1112)
.
7 §
I resultaträkningen för en ekonomisk förening ska en  sådan värdeöverföring som avses i 12 kap. 1 § 2 lagen 
(2018:672) om ekonomiska föreningar tas upp som en särskild  kostnadspost.
Lag (2018:717)
.
Större periodiseringsposter
8 §
Större företag skall i balansräkningen eller i en not specificera större belopp som ingår i posterna Förutbetalda kostnader och upplupna intäkter och Upplupna kostnader och förutbetalda intäkter.
Lag (2006:871)
.
Avsättningar
9 §
Som avsättningar skall sådana förpliktelser redovisas som är hänförliga till räkenskapsåret eller tidigare räkenskapsår och som på balansdagen är säkra eller sannolika till sin förekomst men ovissa till belopp eller till den tidpunkt då de skall infrias.
Avskrivningar och nedskrivningar får inte redovisas som avsättningar.
Lag (1999:1112)
.
10 §
Större företag skall i balansräkningen eller i en not specificera större avsättningar som har tagits upp under posten Övriga avsättningar i balansräkningen.
Lag (2006:871)
.
Ett aktiebolags eget kapital
10 a §
Ett aktiebolags eget kapital ska i balansräkningen, i  en egen räkning eller i en not delas upp i bundet eget kapital  och fritt eget kapital eller ansamlad förlust.
Under bundet eget kapital ska följande tas upp: aktiekapital,  bunden överkursfond, uppskrivningsfond, reservfond,  kapitalandelsfond och fond för utvecklingsutgifter.
Under fritt eget kapital eller ansamlad förlust ska följande  tas upp: fria fonder, var för sig, balanserad vinst eller  förlust och vinst eller förlust för räkenskapsåret. Balanserad  förlust och förlust för räkenskapsåret tas då upp som  avdragsposter.
Lag (2020:987)
.
En ekonomisk förenings eget kapital
10 b §
En ekonomisk förenings eget kapital ska i balansräkningen, i en egen räkning eller i en not delas upp i bundet eget kapital och fritt eget kapital eller ansamlad förlust.
Under bundet eget kapital ska följande tas upp: inbetalda eller genom insatsemission tillgodoförda insatser, uppskrivningsfond, reservfond, kapitalandelsfond och fond för utvecklingsutgifter. Medlemsinsatser och förlagsinsatser ska redovisas var för sig.
Under fritt eget kapital eller ansamlad förlust ska följande tas upp: fria fonder, var för sig, balanserad vinst eller förlust och nettovinst eller förlust för räkenskapsåret.
Balanserad förlust och förlust för räkenskapsåret tas då upp som avdragsposter.
Det som sägs i andra stycket om insatser gäller också upplåtelseavgifter i en bostadsrättsförening.
Lag (2015:813)
.
Resultaträkning i förkortad form
11 §
Mindre företag får slå samman posterna 1-6 i bilaga 2 respektive posterna 1-3 och 6 i bilaga 3 till en post benämnd bruttovinst eller bruttoförlust.
Ett företag som slår samman poster enligt första stycket ska i resultaträkningen, i anslutning till posten bruttovinst eller bruttoförlust, lämna uppgift om nettoomsättningen. Bolagsverket får i ett enskilt fall medge att uppgiften om nettoomsättningen utelämnas, om det är motiverat av konkurrensskäl.
Lag (2010:1515)
.
12 §
Har upphävts genom
lag (2007:132)
.
13 §
Har upphävts genom
lag (2015:813)
.
4 kap. Värderingsregler
Vad som är anläggningstillgångar och omsättningstillgångar
1 §
Med anläggningstillgång förstås tillgång som är avsedd att stadigvarande brukas eller innehas i verksamheten. Med omsättningstillgång förstås annan tillgång.
Om företaget drivs av en fysisk person eller ett dödsbo, får djur i jordbruk eller renskötsel anses som omsättningstillgång oavsett avsikten med innehavet.
Lag (1999:1112)
.
2 §
Utgifter för koncessioner, patent, licenser, varumärken, hyresrätter och liknande rättigheter och tillgångar som är av betydande värde för rörelsen under kommande år får tas upp som immateriella anläggningstillgångar. Detsamma gäller ersättning som vid förvärv av rörelse överstiger det behållna värdet av de tillgångar som förvärvats och de skulder som övertagits (goodwill).
Första stycket gäller även utgifter för företagets eget utvecklingsarbete. För aktiebolag och ekonomiska föreningar gäller detta dock endast under förutsättning att motsvarande belopp överförs från fritt eget kapital till en fond för utvecklingsutgifter.
Utgifter för företagsbildning, ökning av aktiekapitalet eller motsvarande eller för företagets förvaltning får inte tas upp som tillgångar.
Lag (2015:813)
.
Anskaffningsvärde för anläggningstillgångar
3 §
Anläggningstillgångar ska tas upp till belopp som motsvarar utgifterna för tillgångens förvärv eller tillverkning (anskaffningsvärdet), om inte annat följer av 4, 5, 6, 12, 13 a, 14 a eller 14 e §.
I anskaffningsvärdet för en förvärvad tillgång ska, utöver inköpspriset, utgifter som är direkt hänförliga till förvärvet räknas in.
I anskaffningsvärdet för en tillverkad tillgång får, utöver sådana kostnader som direkt kan hänföras till produktionen av tillgången, en skälig andel av indirekta tillverkningskostnader räknas in.
Ränta på kapital som har lånats för att finansiera tillverkningen av en tillgång får räknas in i anskaffningsvärdet till den del som räntan hänför sig till tillverkningsperioden.
Utgifter för värdehöjande förbättringar av en tillgång får räknas in i anskaffningsvärdet, om de har lagts ned under räkenskapsåret eller balanserats från tidigare år.
Lag (2015:813)
.
Avskrivning av anläggningstillgångar
4 §
Anläggningstillgångar med begränsad nyttjandeperiod ska skrivas av systematiskt över denna period.
Om nyttjandeperioden för immateriella anläggningstillgångar som utgörs av utgifter för företagets eget utvecklingsarbete inte kan fastställas med en rimlig grad av säkerhet, ska perioden anses uppgå till fem år. Detsamma gäller i fråga om goodwill.
Avskrivningar ska redovisas i resultaträkningen. Annan redovisning får dock tillämpas, om det finns särskilda skäl för det och det är förenligt med 2 kap. 2 och 3 §§.
Lag (2015:813)
.
Nedskrivning av anläggningstillgångar
5 §
Har en anläggningstillgång på balansdagen ett lägre värde än det värde som följer av 3 § och 4 § första stycket, ska tillgången skrivas ned till detta lägre värde, om det kan antas att värdenedgången är bestående.
En finansiell anläggningstillgång får skrivas ned till det lägre värde som tillgången har på balansdagen även om det inte kan antas att värdenedgången är bestående.
En nedskrivning enligt första eller andra stycket ska återföras, om det inte längre finns skäl för den.
Nedskrivningar som avser goodwill får dock inte återföras.
Nedskrivningar och återföringar som avses i första-tredje styckena ska redovisas i resultaträkningen.
Lag (2015:813)
.
Uppskrivning av anläggningstillgångar
6 §
Ett aktiebolags eller en ekonomisk förenings anläggningstillgångar som har ett tillförlitligt och bestående värde som väsentligt överstiger bokfört värde enligt 3 §, 4 § första stycket, 5 § första-tredje styckena och 12 § får skrivas upp till högst detta värde. Uppskrivning får dock ske endast om uppskrivningsbeloppet används för avsättning till en uppskrivningsfond eller, i aktiebolag, för ökning av aktiekapitalet genom fondemission eller nyemission.
Avskrivningar och nedskrivningar av den tillgång som har skrivits upp ska efter uppskrivningen beräknas med utgångspunkt i det uppskrivna värdet.
Lag (2015:813)
.
Ianspråktagande av uppskrivningsfonden och fonden för utvecklingsutgifter
7 §
Ett aktiebolag får ta uppskrivningsfonden eller fonden för utvecklingsutgifter i anspråk för
1. ökning av aktiekapitalet genom fondemission eller nyemission,
2. täckning av förlust enligt fastställd balansräkning när förlusten inte kan täckas av fritt eget kapital.
Ett beslut att ta uppskrivningsfonden eller fonden för utvecklingsutgifter i anspråk för att täcka en förlust enligt första stycket 2 får fattas endast efter det att revisorerna har hörts. Innan tre år har förflutit från beslutet får vinstutdelning beslutas endast om Bolagsverket eller, i tvistiga fall, allmän domstol ger tillstånd till det eller om aktiekapitalet har ökats med minst ett belopp som motsvarar den förlust som har blivit täckt med belopp från fonden. I fråga om Bolagsverkets eller domstolens tillstånd gäller 20 kap. 25-29 §§ aktiebolagslagen (2005:551) i tillämpliga delar.
Lag (2015:813)
.
8 §
Vid avskrivning enligt 4 § eller nedskrivning enligt 5 §
av en uppskriven tillgång eller vid avyttring eller utrangering av tillgången ska uppskrivningsfonden minskas i motsvarande utsträckning, dock högst med den del av fonden som svarar mot tillgången. På samma sätt ska fonden för utvecklingsutgifter minskas vid avskrivning, nedskrivning eller avyttring av en som tillgång upptagen utgift för företagets eget utvecklingsarbete.
Minskningen får göras enbart genom att
1. fonden tas i anspråk enligt 7 §,
2. den del av fonden som motsvarar avskrivning eller nedskrivning överförs till fritt eget kapital, eller
3. den del av fonden som motsvarar en avyttrad tillgång överförs till fritt eget kapital.
Lag (2015:813)
.
Värdering av omsättningstillgångar
9 §
Omsättningstillgångar ska, om inte annat följer av 10, 12, 13 a, 14 a eller 14 e § tas upp till det lägsta av anskaffningsvärdet och nettoförsäljningsvärdet på balansdagen.
Med anskaffningsvärde förstås, om inte annat följer av 11 §, utgifterna för tillgångens förvärv eller tillverkning. Vid bestämmandet av anskaffningsvärdet tillämpas 3 § andra-fjärde styckena.
Med nettoförsäljningsvärde avses försäljningsvärdet efter avdrag för beräknad försäljningskostnad. Om det finns särskilda skäl, får återanskaffningsvärdet, i förekommande fall med avdrag för inkurans, eller något annat värde som är förenligt med 2 kap. 2 och 3 §§ användas i stället för nettoförsäljningsvärdet.
Med återanskaffningsvärde avses det belopp som motsvarar den utgift för anskaffandet som företaget skulle ha haft, om tillgången anskaffats på balansdagen.
Om företaget drivs av en fysisk person eller ett dödsbo, får djur i jordbruk eller renskötsel värderas till det värde som fastställs av Skatteverket.
Lag (2011:1554)
.
Värdering av pågående arbeten
10 §
Pågående arbeten för någon annans räkning får värderas till belopp som överstiger anskaffningsvärdet, om det finns särskilda skäl och det står i överensstämmelse med 2 kap. 2 och 3 §§.
Varulagrets anskaffningsvärde
11 §
Anskaffningsvärdet för varulager av likartade tillgångar får beräknas enligt först-in-först-ut-principen, enligt vägda genomsnittspriser eller enligt någon annan liknande princip.
Sist-in-först-ut-principen får inte tillämpas.
Lag (2015:813)
.
Redovisning till bestämd mängd och fast värde
12 §
Materiella anläggningstillgångar, råvaror och förnödenheter som omsätts och vilkas sammantagna värde är av underordnad betydelse för företaget, får tas upp till en bestämd mängd och ett fast värde, om deras kvantitet, värde och sammansättning inte varierar väsentligt.
Lag (1999:1112)
.
Omräkning av fordringar och skulder
13 §
Fordringar och skulder i annan valuta än redovisningsvalutan får omräknas till redovisningsvalutan enligt växelkursen på balansdagen, om detta står i överensstämmelse med 2 kap. 2 och 3 §§.
Lag (2000:34)
.
Redovisning enligt kapitalandelsmetoden
13 a §
Företag som avses i 3 kap. 4 a § andra stycket får redovisa andelar i intresseföretag i balansräkningen och resultaträkningen med tillämpning av bestämmelserna i 7 kap.
25-29 §§, om det är förenligt med 2 kap. 2 och 3 §§.
Lag (2004:1173)
.
Egna aktier
14 §
Egna aktier får inte tas upp som tillgång.
Vid värdering av ett moderföretags andelar i ett dotterföretag ska andelar som dotterföretaget äger i moderföretaget inte anses ha något värde.
Vid förvärv av egna aktier ska fritt eget kapital minskas med utgiften för förvärvet. Vid överlåtelse av egna aktier ska fritt eget kapital ökas med inkomsten från överlåtelsen.
Lag (2015:813)
.
Värdering av finansiella instrument
14 a §
Derivatinstrument och andra finansiella instrument får tas upp till sitt verkliga värde, om inte annat följer av 14 b §.
Det verkliga värdet skall bestämmas på grundval av instrumentets marknadsvärde. Om något marknadsvärde inte kan bestämmas för ett instrument men däremot för dess beståndsdelar eller för ett likartat instrument, skall det verkliga värdet bestämmas på grundval av beståndsdelarnas eller det likartade instrumentets marknadsvärde. Om inte heller en sådan värdering är möjlig, skall det verkliga värdet bestämmas med hjälp av sådana allmänt accepterade värderingsmodeller och värderingsmetoder som ger en rimlig uppskattning av marknadsvärdet.
Värdering enligt första stycket får ske enbart om samtliga företagets finansiella instrument, utom sådana som enligt 14 b § inte får tas upp till verkligt värde, värderas på samma sätt.
Lag (2003:774)
.
14 b §
Följande finansiella instrument får inte värderas enligt 14 a §:
1. finansiella instrument som hålls till förfall och som inte utgör derivatinstrument,
2. lånefordringar och andra fordringar som härrör från företaget och som inte innehas för handelsändamål,
3. andelar i dotterföretag, intresseföretag eller gemensamt styrda företag,
4. egetkapitalinstrument som företaget självt har gett ut,
5. avtal om villkorad ersättning i samband med förvärv och samgåenden,
6. skulder, med undantag för skulder som ingår som en del i en handelsportfölj eller som utgör derivatinstrument, samt
7. andra finansiella instrument, som är av sådan särskild karaktär att de enligt vad som är allmänt accepterat bör redovisas på annat sätt.
Värdering enligt 14 a § får inte heller ske, om en sådan värdering inte skulle ge ett tillförlitligt värde på det finansiella instrumentet.
Företag som avses i 3 kap. 4 a § andra stycket får trots första stycket värdera där angivna finansiella instrument enligt 14 a §, om
1. det är förenligt med sådana internationella redovisningsstandarder som avses i Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder, i lydelsen enligt Europaparlamentets och rådets förordning (EU)
nr 297/2008, och
2. upplysningar om värderingen lämnas i enlighet med dessa standarder.
Lag (2015:813)
.
14 c §
Vid tillämpningen av 14 a och 14 b §§ skall avtal som avser rå- och stapelvaror och ger endera parten rätt att reglera avtalet med kontanter eller med något annat finansiellt instrument anses som derivatinstrument. Detta gäller dock inte om avtalet
1. ingicks för att täcka företagets förväntade behov av inköp, försäljning eller egen förbrukning av rå- och stapelvaror,
2. även efter avtalets ingående har tillgodosett detta behov,
3. utformades för detta ändamål när det ingicks, och
4. förväntas regleras genom leverans av varan.
Lag (2003:774)
.
14 d §
Om värdering sker enligt 14 a §, ska värdeförändringen  sedan föregående balansdag redovisas i resultaträkningen.
I följande fall gäller att värdeförändringen ska redovisas i  en fond för verkligt värde i stället för i resultaträkningen:
1. värdeförändringen avser ett säkringsinstrument och de  tillämpade principerna för säkringsredovisning tillåter att en  del av eller hela värdeförändringen inte redovisas i  resultaträkningen, eller
2. värdeförändringen är orsakad av en kursförändring på en  monetär post som utgör en del av företagets nettoinvestering i  en utländsk enhet.
En värdeförändring på en finansiell tillgång som inte innehas  för handelsändamål och inte heller är ett derivatinstrument  får redovisas i fonden för verkligt värde i stället för i  resultaträkningen.
Ett företag som avses i 3 kap. 4 a § andra stycket får  redovisa en värdeförändring på en finansiell skuld i fonden  för verkligt värde i stället för i resultaträkningen, om
1. värdeförändringen kommer från förändringar i kreditrisk för  skulden,
2. redovisningen överensstämmer med sådana internationella  redovisningsstandarder som avses i Europaparlamentets och  rådets förordning (EG) nr 1606/2002 av den 19 juli 2002 om  tillämpning av internationella redovisningsstandarder, och
3. företaget lämnar upplysningar i överensstämmelse med de  standarder som avses i 2.
När det inte längre finns skäl att redovisa ett belopp i  fonden för verkligt värde, ska fonden justeras.
Lag (2024:347)
.
Värdering av säkrade poster
14 e §
Om en tillgång, avsättning eller skuld eller en del därav har säkrats mot ett finansiellt instrument som värderas enligt 14 a §, skall också den säkrade posten värderas enligt den paragrafen, om de tillämpade principerna för säkringsredovisning tillåter det. Därvid skall 14 d §
tillämpas.
Lag (2003:774)
.
14 f §
Har upphävts genom
lag (2011:1554)
.
14 g §
Har upphävts genom
lag (2011:1554)
.
Periodisering av vissa belopp vid upptagande av lån
15 §
Kapitalrabatt och direkta emissionsutgifter vid upptagande av lån skall periodiseras, dock längst över tiden till dess skulden förfaller till betalning. Sådan periodisering behöver dock inte göras om den är utan betydelse med hänsyn till kravet i 2 kap. 3 § på rättvisande bild.
Avsättningar
15 a §
En avsättning ska motsvara den bästa uppskattningen av det belopp som kommer att krävas för att reglera förpliktelsen.
Lag (2015:813)
.
Omräkning av förlagsinsatser
16 §
Om en ekonomisk förening har förlagsinsatser i annan valuta än redovisningsvalutan, skall dessa räknas om enligt växelkursen på balansdagen. Skillnaden mellan det omräknade beloppet och motsvarande belopp vid räkenskapsårets ingång, skall föras mot Balanserad vinst eller förlust.
Lag (2000:34)
.
16 §
Har upphävts genom
lag (1999:1112)
.
5 kap. Noter
Allmänna bestämmelser
Krav på noter för olika kategorier av företag
1 §
Mindre och större företag ska i noter lämna upplysningar enligt 4-24 §§.
Ytterligare bestämmelser för mindre och större företag om upplysningar i noter finns i 2 kap. 3 §, 3 kap. 4, 10 a och 10 b §§ och 7 kap. 2 §.
Bestämmelser för mindre företag om upplysningar i noter finns dessutom i 3 kap. 5 §.
Lag (2015:813)
.
2 §
Större företag ska i noter även lämna upplysningar enligt 25-48 §§.
Ytterligare bestämmelser för större företag om upplysningar i noter finns i 3 kap. 8 och 10 §§.
Lag (2015:813)
.
Noternas ordningsföljd
3 §
Om inte något annat följer av kravet i 2 kap. 2 § på överskådlighet, ska noter som avser enskilda poster i balansräkningen eller resultaträkningen läggas fram i samma ordning som posterna. Hänvisning ska göras vid de poster som noterna hänför sig till.
Lag (2015:813)
.
Krav på noter för mindre och större företag
Värderingsprinciper
4 §
Principerna för värdering av tillgångar, avsättningar och skulder ska anges.
Lag (2015:813)
.
Avvikelser från grundläggande redovisningsprinciper
5 §
Om ett företag med stöd av 2 kap. 4 § andra stycket avviker från någon av de grundläggande redovisningsprinciper som anges i paragrafen, ska det lämna en upplysning om skälen för avvikelsen och en bedömning av effekten på företagets ställning och resultat.
Består avvikelsen i att kvittning görs, ska företaget även lämna en upplysning om de bruttobelopp som kvittas mot varandra.
Lag (2015:813)
.
Byte av uppställningsform
6 §
Om ett företag med stöd av 3 kap. 3 § andra stycket har bytt uppställningsform för resultaträkningen, ska det lämna en upplysning om skälen för bytet.
Lag (2015:813)
.
Jämförelsetal
7 §
Om ett företag med stöd av 3 kap. 5 § tredje stycket avviker från det som sägs i den paragrafen om jämförelsetal, ska det lämna en upplysning om skälen för avvikelsen.
Lag (2015:813)
.
Anläggningstillgångar
8 §
För varje post som tas upp som anläggningstillgång i balansräkningen eller i sådana noter som avses i 3 kap. 4 §
fjärde stycket 2 ska upplysningar lämnas om
1. tillgångarnas anskaffningsvärde,
2. tillkommande och avgående tillgångar,
3. överföringar,
4. årets avskrivningar enligt 4 kap. 4 §,
5. årets nedskrivningar, med särskild uppgift om nedskrivningar som har gjorts med stöd av 4 kap. 5 § andra stycket,
6. årets uppskrivningar, med särskild upplysning om uppskrivningsbeloppets användning och hur mycket av det som kvarstår oavskrivet.
Grunderna för avskrivning av anläggningstillgångarnas olika poster ska anges.
Lag (2015:813)
.
Goodwill
9 §
Om ett företag redovisar goodwill som tillgång, ska det lämna upplysningar om tillämpad avskrivningsperiod och skälen för denna.
Lag (2015:813)
.
Finansiella instrument
10 §
Om ett företag har finansiella instrument som värderas enligt 4 kap. 14 a §, ska det för varje kategori lämna upplysningar om
1. bokfört värde, och
2. de värdeförändringar som har redovisats i resultaträkningen respektive fonden för verkligt värde.
För varje kategori av derivatinstrument som värderas enligt 4 kap. 14 a § ska upplysningar även lämnas om
1. omfattningen och typen av instrument, och
2. viktiga villkor som kan påverka storleken av, tidpunkten för eller säkerheten i framtida kassaflöden.
Om värderingen har gjorts enligt 4 kap. 14 a § andra stycket tredje meningen, ska väsentliga antaganden som har gjorts vid tillämpningen av de använda värderingsmodellerna och värderingsmetoderna anges.
Paragrafen tillämpas även på sådana avtal som enligt 4 kap.
14 c § ska anses som derivatinstrument.
Lag (2015:813)
.
Uppskrivningsfond
11 §
Om storleken eller sammansättningen av uppskrivningsfonden har ändrats under räkenskapsåret, ska företaget i en sammanställning lämna upplysningar om
1. fondens storlek vid räkenskapsårets början och slut,
2. belopp som har satts av till fonden under räkenskapsåret och hur dessa har behandlats skattemässigt,
3. belopp som har överförts från fonden eller på annat sätt har tagits i anspråk, med uppgift om hur beloppet har använts, och
4. det värde som skulle ha redovisats i balansräkningen om anläggningstillgångarna inte hade skrivits upp.
Lag (2015:813)
.
Fond för verkligt värde
12 §
Om storleken eller sammansättningen av fonden för verkligt värde har ändrats under räkenskapsåret, ska företaget i en sammanställning lämna upplysningar om
1. fondens storlek vid räkenskapsårets början och slut,
2. belopp som har satts av till fonden under räkenskapsåret, och
3. belopp som har överförts från fonden eller på annat sätt har tagits i anspråk, med uppgift om hur beloppet har använts.
Lag (2015:813)
.
Långfristiga skulder
13 §
Om ett företag har skulder som ska betalas senare än fem år efter balansdagen, ska det lämna en upplysning om summan av dessa.
Lag (2015:813)
.
Ställda säkerheter
14 §
Om ett företag har ställt säkerheter, ska det lämna upplysningar om säkerheternas omfattning, art och form.
Lag (2015:813)
.
Eventualförpliktelser
15 §
Om ett företag har garantiåtaganden, ekonomiska åtaganden eller eventuella förpliktelser som inte tas upp i balansräkningen (eventualförpliktelser), ska det lämna en upplysning om summan av dessa.
Lag (2015:813)
.
Åtaganden till förmån för koncernföretag m.fl.
16 §
Om ett företag har ställda säkerheter, garantiåtaganden eller ekonomiska åtaganden till förmån för ett koncernföretag, ett intresseföretag eller ett gemensamt styrt företag som företaget samäger, ska det lämna särskilda upplysningar om detta.
Lag (2015:813)
.
Ekonomiska arrangemang som inte redovisas i balansräkningen
17 §
Om ett företag har ekonomiska arrangemang som inte redovisas i balansräkningen och som är förenade med betydande risker eller fördelar för företaget, och uppgifter om dessa risker eller fördelar är nödvändiga för att företagets ställning ska kunna bedömas, ska företaget lämna upplysningar om
1. inriktningen på och det kommersiella syftet med arrangemangen, och
2. den ekonomiska inverkan som arrangemangen har på företaget.
Första stycket 2 gäller inte mindre företag.
Lag (2015:813)
.
Lån till ledande befattningshavare
18 §
Om ett företag har lämnat lån till en styrelseledamot, en verkställande direktör eller en motsvarande befattningshavare i företaget, ska det lämna de upplysningar om lånet som anges i andra stycket. Detsamma gäller om företaget har ställt panter, andra säkerheter eller garantier eller har gjort andra ekonomiska åtaganden till förmån för en sådan befattningshavare. Med styrelseledamöter jämställs suppleanter för dessa och med verkställande direktör jämställs vice verkställande direktör.
Upplysningar ska lämnas om storleken av lämnade lån, huvudsakliga lånevillkor, räntesatser, under räkenskapsåret återbetalda belopp, arten av säkerheter, garantier och andra ekonomiska åtaganden samt beloppet av de lån som säkerhet har ställts för. Upplysning ska även lämnas om vilken anknytning till företaget befattningshavaren har. Om företaget under räkenskapsåret helt eller delvis har skrivit av ett lån eller avstått från att kräva in det, ska en upplysning lämnas om detta.
Lag (2015:813)
.
Exceptionella intäkter och kostnader
19 §
Om ett företag har haft intäkter eller kostnader som är exceptionella i fråga om storlek eller förekomst, ska det lämna upplysningar om arten och storleken av varje sådan intäkt eller kostnad.
Lag (2015:813)
.
Medelantalet anställda under räkenskapsåret
20 §
En upplysning ska lämnas om medelantalet av de personer som har varit anställda under räkenskapsåret.
Lag (2015:813)
.
Moderföretag
21 §
Ett företag som är dotterföretag ska lämna upplysningar om namn, organisations- eller personnummer och säte för det moderföretag som upprättar koncernredovisning för den minsta koncern som företaget ingår i.
Lag (2015:813)
.
Väsentliga händelser efter räkenskapsårets slut
22 §
Om det har inträffat händelser av väsentlig betydelse för företaget efter räkenskapsårets slut som inte kommer till uttryck i balansräkningen eller resultaträkningen, ska företaget lämna upplysningar om dessa. Upplysningarna ska omfatta arten och den ekonomiska effekten av händelserna.
Lag (2015:813)
.
Transaktioner med närstående
23 §
Om ett större företag har genomfört transaktioner på andra än marknadsmässiga villkor med närstående enligt 1 kap.
8 eller 9 §, ska det lämna upplysningar om transaktionerna.
Upplysningar behöver dock inte lämnas om transaktioner
1. mellan ett moderföretag och dess helägda dotterföretag, eller
2. mellan två eller flera dotterföretag, om samtliga aktier eller andelar ägs av andra företag inom samma koncern.
Skyldigheten att lämna upplysningar gäller även ett mindre företag, om det är ett publikt aktiebolag och transaktionerna har genomförts med någon som har ett betydande aktieinnehav eller är styrelseledamot i bolaget.
Lag (2015:813)
.
24 §
Upplysningarna enligt 23 § ska omfatta
1. uppgift om transaktionernas art och det totala belopp som transaktionerna omfattar,
2. uppgift om vilket slag av närståendeförhållande som det är fråga om, och
3. andra uppgifter om transaktionerna som är nödvändiga för att bedöma företagets ställning.
Uppgifter om flera transaktioner får lämnas i samlad form, om de avser samma typ av transaktioner och uppgifter om de enskilda transaktionerna inte är nödvändiga för att bedöma vilken inverkan de har på företagets ställning.
Lag (2015:813)
.
Särskilda krav på noter för större företag
Ytterligare upplysningar om anläggningstillgångar
25 §
Om ett större företag har räknat in ränta i anskaffningsvärdet för en anläggningstillgång med stöd av 4 kap. 3 § fjärde stycket, ska företaget lämna en upplysning om det inräknade beloppet.
Större företag ska för varje post som tas upp som anläggningstillgång i balansräkningen eller i sådana noter som avses i 3 kap. 4 § fjärde stycket 2 lämna upplysningar om
1. ackumulerade avskrivningar enligt 4 kap. 4 §,
2. ackumulerade nedskrivningar, med särskild uppgift om nedskrivningar som har gjorts med stöd av 4 kap. 5 § andra stycket,
3. ackumulerade uppskrivningar, och
4. korrigeringar av tidigare års avskrivningar enligt 4 kap.
4 §, nedskrivningar och uppskrivningar.
Om ett större företag har skrivit av, skrivit ned eller skrivit upp en anläggningstillgång uteslutande av skatteskäl, ska företaget lämna en upplysning om detta med angivande av avskrivningens, nedskrivningens eller uppskrivningens storlek.
Lag (2015:813)
.
Omsättningstillgångar
26 §
Om ett större företag har räknat in ränta i anskaffningsvärdet för en omsättningstillgång med stöd av 4 kap. 9 § andra stycket, ska företaget lämna en upplysning om det inräknade beloppet.
Om en omsättningstillgång varit föremål för en värdejustering uteslutande av skatteskäl, ska ett större företag lämna en upplysning om detta med angivande av justeringens storlek.
Om det värde som framkommer när ett större företag beräknar varulagrets anskaffningsvärde enligt 4 kap. 11 § avviker väsentligt från varulagrets nettoförsäljningsvärde på balansdagen, ska företaget lämna en upplysning om skillnadsbeloppet. Nettoförsäljningsvärdet ska då beräknas enligt 4 kap. 9 § tredje stycket första meningen.
Skillnadsbeloppet ska fördelas på de poster som är upptagna i balansräkningen.
Lag (2015:813)
.
Ytterligare upplysningar om finansiella instrument
27 §
Större företag ska för varje kategori av derivatinstrument som inte värderas enligt 4 kap. 14 a §
lämna upplysningar om
1. det värde instrumenten skulle ha värderats till vid en tillämpning av 4 kap. 14 a §, och
2. omfattningen och typen av instrument.
I fråga om finansiella anläggningstillgångar som enligt 4 kap. 14 a-14 c §§ får värderas till verkligt värde, och vilkas bokförda värde är högre än det verkliga värdet, ska större företag lämna upplysningar om
1. bokfört värde och det verkliga värdet, och
2. skälen till att det bokförda värdet inte har skrivits ned och det stöd som finns för antagandet att det bokförda värdet kommer att återvinnas.
Första och andra stycket ska även tillämpas på sådana avtal som enligt 4 kap. 14 c § ska anses som derivatinstrument.
Lag (2015:813)
.
Inköp och försäljningar mellan koncernföretag
28 §
Om ett större företag ingår i en koncern, ska det lämna en upplysning om hur stor del av räkenskapsårets inköp och försäljningar som avser andra koncernföretag.
Moderföretag som är större företag och som med stöd av 7 kap.
3 § inte upprättar någon koncernredovisning ska lämna upplysningar om internvinster på transaktioner inom koncernen.
Lag (2015:813)
.
Dotterföretag och vissa andra företag
29 §
Om ett större företag har dotterföretag eller ägarintressen i andra företag, ska det lämna upplysningar om
1. det andra företagets namn, organisationsnummer, säte och eget kapital,
2. det andra företagets resultat för det senaste räkenskapsår som årsredovisning eller årsbokslut har upprättats för,
3. företagets ägarandel i det andra företaget, och
4. antalet andelar som företaget äger och deras värde enligt företagets balansräkning.
Ett större företag som är obegränsat ansvarig delägare i ett annat företag ska ange detta företags namn, organisationsnummer, säte och rättsliga form.
Om företagets rösträttsandel i det andra företaget avviker från ägarandelen, ska även rösträttsandelen anges.
Lag (2015:813)
.
30 §
En upplysning enligt 29 § får utelämnas, om
1. den skulle kunna vålla allvarlig skada för något av de i 29 § angivna företagen,
2. Bolagsverket medger att den utelämnas, och
3. noterna innehåller information om utelämnandet.
Upplysningarna om eget kapital och resultat får också utelämnas, om
1. det andra företaget inte offentliggör sin balansräkning och inte utgör ett dotterföretag till företaget, eller
2. det andra företaget omfattas av en koncernredovisning som företaget upprättat eller av en sådan koncernredovisning som avses i 7 kap. 2 § första stycket.
Lag (2015:813)
.
Ytterligare upplysningar om långfristiga skulder
31 §
Större företag ska för varje skuldpost i balansräkningen eller i sådana noter som avses i 3 kap. 4 § fjärde stycket 2 lämna en upplysning om den del av skulden som ska betalas senare än fem år efter balansdagen.
Lag (2015:813)
.
Ytterligare upplysningar om lån till ledande befattningshavare
32 §
Större företag ska lämna sådana upplysningar som anges i 18 § andra stycket om
1. lån som har lämnats till en styrelseledamot, en verkställande direktör eller en motsvarande befattningshavare i ett annat koncernföretag,
2. panter, andra säkerheter eller garantiåtaganden som har ställts eller andra ekonomiska åtaganden som har gjorts till förmån för en sådan befattningshavare, och
3. lån till eller säkerhet som har ställts till förmån för någon annan med stöd av tillstånd enligt 21 kap. 8 §
aktiebolagslagen (2005:551).
Lag (2015:813)
.
Konvertibla lån
33 §
Om ett större företag har utelöpande lån som är konvertibla eller förenade med optionsrätt till nyteckning eller har gett ut liknande värdepapper, ska företaget för varje lån eller liknande rättighet lämna en upplysning om utestående lånebelopp samt tid och villkor för utbyte eller nyteckning. För varje lån mot vinstandelsbevis ska det utestående lånebeloppet och räntebestämmelserna anges.
Lag (2015:813)
.
Aktiekapitalet
34 §
Aktiebolag som är större företag ska lämna en upplysning om antalet aktier och aktiernas kvotvärde. Om aktiekapitalet består av aktier av olika slag, ska motsvarande upplysning lämnas för varje aktieslag.
Lag (2015:813)
.
Disposition av vinst eller förlust
35 §
Större företag ska lämna en upplysning om förslaget till disposition av företagets vinst eller förlust eller, i förekommande fall, beslut om dispositionen.
Lag (2015:813)
.
Skatter
36 §
Om ett större företag i balansräkningen har tagit upp en fordrings- eller skuldpost avseende uppskjuten skatt, ska det lämna en upplysning om beloppet av den uppskjutna skatten och om förändringar i detta belopp sedan föregående balansdag.
Lag (2015:813)
.
Ytterligare upplysningar om anställda
37 §
Större företag ska lämna upplysningar om
1. andelen kvinnor och andelen män av medelantalet anställda under räkenskapsåret, och
2. medelantalet anställda och fördelningen mellan kvinnor och män i varje land, om företaget har anställda i flera länder.
Lag (2015:813)
.
Könsfördelningen bland ledande befattningshavare
38 §
Ett större företag ska lämna upplysningar om fördelningen  mellan kvinnor och män bland styrelseledamöter, verkställande  direktör och andra personer i företagets ledning. Fördelningen  bland styrelseledamöter och bland övriga befattningshavare ska  redovisas var för sig. Upplysningarna ska avse förhållandena  på balansdagen.
Ett aktiebolag vars aktier är upptagna till handel på en  reglerad marknad och som har minst 250 anställda och en  redovisad årsomsättning på minst 550 miljoner kronor eller en  redovisad balansomslutning på minst 480 miljoner kronor per  år, ska även lämna upplysningar om vilken förändring som har  skett i fördelningen mellan kvinnor och män bland  styrelseledamöterna sedan föregående balansdag.
Lag (2024:347)
.
Löner, andra ersättningar och sociala kostnader
39 §
Större företag ska lämna upplysningar om storleken av följande personalkostnader för räkenskapsåret:
1. löner och andra ersättningar, och
2. sociala kostnader, med särskild uppgift om pensionskostnader.
Lag (2015:813)
.
40 §
Större företag ska lämna upplysningar om det sammanlagda beloppet av räkenskapsårets löner och andra ersättningar för var och en av följande grupper:
1. styrelseledamöter, verkställande direktör och motsvarande befattningshavare, och
2. anställda som inte omfattas av 1.
Tantiem och därmed jämställd ersättning till styrelseledamöter, den verkställande direktören och motsvarande befattningshavare ska anges särskilt.
I ett publikt aktiebolag ska vid tillämpningen av första och andra styckena samtliga personer i bolagets ledning ingå i den grupp som avses i första stycket 1. Antalet personer i gruppen ska anges. Vidare ska upplysningar om räkenskapsårets löner och andra ersättningar lämnas för var och en av styrelseledamöterna och för den verkställande direktören.
Sådana upplysningar behöver dock inte lämnas för arbetstagarrepresentanter som har utsetts enligt lagen
(1987:1245) om styrelserepresentation för de privatanställda.
Lag (2015:813)
.
Pensioner och liknande förmåner
41 §
Större företag ska lämna upplysningar om det sammanlagda beloppet av räkenskapsårets kostnader och förpliktelser som avser pensioner och liknande förmåner till styrelseledamöter, verkställande direktör och motsvarande befattningshavare.
I ett publikt aktiebolag ska upplysningar som avses i första stycket omfatta även pensioner och liknande förmåner till andra personer i bolagets ledning. Antalet personer som omfattas ska anges. Vidare ska upplysningar om räkenskapsårets löner och andra ersättningar lämnas för var och en av styrelseledamöterna och för den verkställande direktören. Sådana upplysningar behöver dock inte lämnas för arbetstagarrepresentanter som har utsetts enligt lagen
(1987:1245) om styrelserepresentation för de privatanställda.
Lag (2015:813)
.
Tidigare styrelse och verkställande direktör
42 §
Bestämmelserna i 40 och 41 §§ om upplysningar om styrelseledamöter och verkställande direktör gäller även tidigare styrelseledamöter och tidigare verkställande direktör.
Lag (2015:813)
.
Suppleanter och vice verkställande direktör
43 §
Vid tillämpningen av 40-42 §§ ska styrelsesuppleanter jämställas med styrelseledamöter och vice verkställande direktör jämställas med verkställande direktör.
Lag (2015:813)
.
Avtal om avgångsvederlag
44 §
Större företag som har träffat avtal om avgångsvederlag eller liknande förmåner till styrelseledamöter, den verkställande direktören eller andra personer i företagets ledning ska lämna upplysningar om avtalen och om de väsentligaste villkoren i avtalen.
Lag (2015:813)
.
Ytterligare upplysningar om moderföretag
45 §
Större företag ska lämna sådana upplysningar som anges i 21 § även i fråga om det moderföretag som upprättar koncernredovisning för den största koncern som företaget ingår i som dotterföretag.
Om ett moderföretag som avses i första stycket eller 21 § är utländskt, ska en upplysning också lämnas om var det går att få tillgång till företagets koncernredovisning.
Lag (2015:813)
.
Ytterligare upplysningar om ställda säkerheter
46 §
Större företag ska, när de enligt 14 § lämnar upplysning om ställda säkerheter, ange vilka poster i balansräkningen eller i noter enligt 3 kap. 4 § fjärde stycket 2 som säkerheterna avser.
I fråga om säkerheter som inte motsvarar en skuld- eller avsättningspost i balansräkningen ska det vidare anges om säkerheten har ställts till förmån för företaget självt eller till förmån för någon annan.
Lag (2015:813)
.
Nettoomsättningens fördelning
47 §
Om ett större företags verksamhetsgrenar eller geografiska marknader avviker betydligt från varandra, ska företaget lämna upplysningar om nettoomsättningens fördelning på verksamhetsgrenarna och marknaderna. Bedömningen av om företagets verksamhetsgrenar och marknader avviker betydligt från varandra ska göras med hänsyn till hur företaget normalt organiserar försäljningen av varor och tjänster.
Lag (2015:813)
.
Ersättningar till revisorer och revisionsföretag
48 §
Aktiebolag och handelsbolag som är större företag ska lämna upplysningar om räkenskapsårets sammanlagda ersättning till var och en av bolagets revisorer och de revisionsföretag där revisorerna verkar. Det ska vidare anges hur stor del av ersättningen som avser revisionsuppdraget, revisionsverksamhet utöver revisionsuppdraget, skatterådgivning respektive övriga tjänster.
Lag (2015:813)
.
Särskilt om europabolag och europakooperativ
49 §
I fråga om europabolag och europakooperativ med ett sådant förvaltningssystem som avses i artiklarna 39-42 i rådets förordning (EG) nr 2157/2001 av den 8 oktober 2001 om stadga för europabolag, i lydelsen enligt Europaparlamentets och rådets förordning (EU) nr 517/2013, eller artiklarna 37-41 i rådets förordning (EG) nr 1435/2003 av den 22 juli 2003 om stadga för europeiska kooperativa föreningar
(SCE-föreningar), i den ursprungliga lydelsen, ska bestämmelserna om styrelseledamöter i 18, 23, 32, 38 och 40-44 §§ tillämpas på ledamöter eller suppleanter i europabolagets eller europakooperativets tillsynsorgan.
Av 16 § andra stycket och 22 § lagen (2004:575) om europabolag samt 21 § andra stycket och 26 § lagen (2006:595)
om europakooperativ följer att första stycket ska tillämpas också på ledamöter eller suppleanter i ett europabolags eller europakooperativs lednings- eller förvaltningsorgan.
Lag (2015:813)
.
6 kap. Förvaltningsberättelse m.m.
Förvaltningsberättelse
1 §
Förvaltningsberättelsen ska innehålla en rättvisande  översikt över utvecklingen av företagets verksamhet, ställning  och resultat. När det behövs för förståelsen av  årsredovisningen ska översikten innehålla hänvisningar till  och ytterligare upplysningar om de belopp som tas upp i andra  delar av årsredovisningen.
Upplysningar ska även lämnas om
1. sådana förhållanden som inte ska redovisas i  balansräkningen, resultaträkningen eller noterna, men som är  viktiga för bedömningen av utvecklingen av företagets  verksamhet, ställning och resultat,
2. sådana händelser av väsentlig betydelse för företaget som  har inträffat under räkenskapsåret,
3. företagets förväntade framtida utveckling inklusive en  beskrivning av väsentliga risker och osäkerhetsfaktorer som  företaget står inför,
4. företagets verksamhet inom forskning och utveckling,
5. företagets filialer i utlandet,
6. antal och kvotvärde för de egna aktier som innehas av  företaget, den andel av aktiekapitalet som dessa aktier utgör  samt storleken av den ersättning som har betalats för  aktierna,
7. antal och kvotvärde för de egna aktier som har förvärvats  under räkenskapsåret, den andel av aktiekapitalet som dessa  aktier utgör samt storleken av den ersättning som har  betalats,
8. antal och kvotvärde för de egna aktier som har överlåtits  under räkenskapsåret, den andel av aktiekapitalet som dessa  aktier utgör samt storleken av den ersättning som har tagits  emot, och
9. skälen för de förvärv eller överlåtelser av egna aktier som  har skett under räkenskapsåret.
Om det är väsentligt för bedömningen av företagets ställning  och resultat, ska det även lämnas följande upplysningar om  användningen av finansiella instrument:
1. mål och tillämpade principer för finansiell riskstyrning  och, för varje viktig typ av planerad affärshändelse där  säkringsredovisning används, tillämpade principer för säkring,  och
2. exponering för prisrisker, kreditrisker, likviditetsrisker  och kassaflödesrisker.
Utöver sådan information som ska lämnas enligt första-tredje  styckena ska förvaltningsberättelsen innehålla sådana  hållbarhetsupplysningar som behövs för förståelsen av  företagets utveckling, ställning eller resultat och som är  relevanta för den aktuella verksamheten, däribland  upplysningar om miljö- och personalfrågor. Företag som  bedriver verksamhet som är tillstånds- eller anmälningspliktig  enligt miljöbalken ska alltid lämna upplysningar om  verksamhetens påverkan på den yttre miljön.
Andra stycket 3-5, tredje stycket och fjärde stycket gäller  inte mindre företag.
Lag (2024:347)
.
1 a §
I ett aktiebolag vars aktier är upptagna till handel på  en reglerad marknad eller en motsvarande marknad utanför  Europeiska ekonomiska samarbetsområdet, ska  förvaltningsberättelsen även innehålla
1. de senast beslutade riktlinjerna av det slag som avses i 
8 kap. 51 § aktiebolagslagen (2005:551), och
2. i förekommande fall, styrelsens förslag till nya  riktlinjer.
Information enligt första stycket 1 får lämnas i anslutning  till uppgifter som lämnas enligt 5 kap. 40 eller 41 §. I  sådant fall ska förvaltningsberättelsen innehålla en  hänvisning till den plats där informationen har lämnats.
Lag (2019:286)
.
1 b §
Ett bolag som avses i 10 § ska i förvaltningsberättelsen  lämna upplysningar om immateriella nyckelresurser och förklara  hur bolagets affärsmodell är beroende av sådana resurser och  hur resurserna bidrar till värdeskapande för bolaget.
Lag (2024:347)
.
2 §
I aktiebolag och ekonomiska föreningar ska det i  förvaltningsberättelsen även lämnas förslag till dispositioner  beträffande bolagets eller föreningens vinst eller förlust.
Andra företag än handelsbolag och enskilda näringsidkare ska i  förvaltningsberättelsen eller i egen räkning specificera  förändringar i eget kapital jämfört med föregående års  balansräkning.
Lag (2024:347)
.
2 a §
I ett aktiebolag vars aktier är upptagna till handel på en reglerad marknad eller en motsvarande marknad utanför Europeiska ekonomiska samarbetsområdet skall det i förvaltningsberättelsen även lämnas upplysningar om
1. det totala antalet aktier i bolaget, antalet aktier av olika slag och, för varje aktieslag, vilka rättigheter aktierna ger i bolaget,
2. begränsningar i aktiernas överlåtbarhet på grund av bestämmelse i lag eller bolagsordning,
3. direkta eller indirekta aktieinnehav i bolaget, som representerar minst en tiondel av röstetalet för samtliga aktier i bolaget,
4. anställdas aktieinnehav i bolaget genom pensionsstiftelser eller liknande, om rösträtten för dessa aktier inte kan utövas direkt av de anställda,
5. begränsningar i fråga om hur många röster varje aktieägare kan avge vid en bolagsstämma,
6. av bolaget kända avtal mellan aktieägare som kan medföra begränsningar i rätten att överlåta aktierna,
7. bestämmelser i bolagsordningen om tillsättande och entledigande av styrelseledamöter samt om ändring av bolagsordningen,
8. av bolagsstämman lämnade bemyndiganden till styrelsen att besluta att bolaget skall ge ut nya aktier eller förvärva egna aktier,
9. väsentliga avtal som bolaget är part i och som får verkan eller ändras eller upphör att gälla om kontrollen över bolaget förändras som följd av ett offentligt uppköpserbjudande,
10. effekter av avtal som avses i punkt 9, dock inte när avtalen är av sådan art att ett offentliggörande sannolikt skulle skada bolaget allvarligt och bolaget inte uttryckligen är skyldigt att lämna ut sådana uppgifter på grund av andra rättsliga krav, och
11. sådana avtal mellan bolaget och styrelseledamöter eller anställda som föreskriver ersättningar om dessa säger upp sig, sägs upp utan skälig grund eller om deras anställning upphör som följd av ett offentligt uppköpserbjudande avseende aktier i bolaget.
Lag (2007:541)
.
3 §
Ekonomiska föreningar ska i förvaltningsberättelsen  även lämna upplysningar om
1. väsentliga förändringar i medlemsantalet,
2. summorna av belopp som ska betalas ut under nästa  räkenskapsår enligt 10 kap. 11 och 16 §§ lagen (2018:672) om  ekonomiska föreningar,
3. den rätt till utdelning som gjorda förlagsinsatser medför,  och
4. summan av de förlagsinsatser som har sagts upp och ska  lösas in under de nästföljande två räkenskapsåren.
Första stycket 2 gäller också lösenbelopp för en medlems  andel i en sambruksförening enligt lagen (1975:417) om  sambruksföreningar.
Lag (2018:1161)
.
3 a §
En bostadsrättsförening ska i förvaltningsberättelsen  även lämna upplysningar om sådana nyckeltal som kan underlätta  förståelsen av föreningens verksamhet, ställning och resultat,  däribland
1. årsavgift per kvadratmeter upplåten med bostadsrätt,
2. skuldsättning per kvadratmeter,
3. sparande per kvadratmeter,
4. räntekänslighet, och
5. energikostnad per kvadratmeter.
Om verksamhetens resultat innebär en förlust ska  bostadsrättsföreningen också lämna en upplysning om vad  förlusten innebär för föreningens möjlighet att finansiera  sina framtida ekonomiska åtaganden.
Lag (2022:1028)
.
4 §
Stiftelser skall i förvaltningsberättelsen även lämna uppgift om hur stiftelsens ändamål har främjats under räkenskapsåret.
Lag (1999:1112)
.
Kassaflödesanalys
5 §
I kassaflödesanalysen ska företagets in- och utbetalningar under räkenskapsåret redovisas.
Lag (2014:542)
.
Bolagsstyrningsrapport
6 §
Förvaltningsberättelsen för ett aktiebolag vars  överlåtbara värdepapper är upptagna till handel på en reglerad  marknad ska innehålla en bolagsstyrningsrapport, om inte  bolaget har valt att med stöd av 8 § i stället upprätta en  bolagsstyrningsrapport som är skild från årsredovisningen.
Bolagsstyrningsrapporten ska innehålla upplysningar om
1. vilka principer för bolagsstyrning som tillämpas, utöver de  principer som följer av lag eller annan författning, och var  uppgifter om dessa finns tillgängliga,
2. de viktigaste inslagen i bolagets system för intern  kontroll och riskhantering i samband med den finansiella  rapporteringen,
3. direkta eller indirekta aktieinnehav i bolaget som  representerar minst en tiondel av röstetalet för samtliga  aktier i bolaget,
4. begränsningar i fråga om hur många röster varje aktieägare  kan avge vid en bolagsstämma,
5. bestämmelser i bolagsordningen om tillsättande och  entledigande av styrelseledamöter samt om ändring av  bolagsordningen,
6. bolagsstämmans bemyndiganden till styrelsen att besluta att  bolaget ska ge ut nya aktier eller förvärva egna aktier,
7. hur bolagsstämman fungerar, bolagsstämmans huvudsakliga  beslutanderätt, aktieägarnas rättigheter och hur dessa  rättigheter utövas, i den omfattning som dessa förhållanden  inte framgår av lag eller annan författning, och
8. hur styrelsen och kommittéer som har inrättats inom bolaget  är sammansatta och hur de fungerar, i den omfattning som dessa  förhållanden inte framgår av lag eller annan författning.
Om bolaget är ett bolag som avses i 10 § första stycket ska  bolagsstyrningsrapporten även innehålla upplysningar om den  mångfaldspolicy som tillämpas i fråga om styrelsen samt målet  med policyn, hur policyn har tillämpats under räkenskapsåret  och resultatet av den. Upplysningarna om mångfaldspolicyn får  lämnas i en hållbarhetsrapport i stället för i  bolagsstyrningsrapporten. Bolagsstyrningsrapporten ska i så  fall innehålla en hänvisning till hållbarhetsrapporten. Om  bolaget inte tillämpar någon mångfaldspolicy, ska skälen för  detta anges i bolagsstyrningsrapporten.
Om bolaget inte tillämpar någon kod för bolagsstyrning, ska  skälen för detta anges. Om bolaget tillämpar en kod för  bolagsstyrning, ska det i förekommande fall anges vilka delar  av koden som bolaget avviker från och skälen för detta.
Lag (2024:347)
.
7 §
Ett aktiebolag som endast har andra överlåtbara  värdepapper än aktier upptagna till handel på en reglerad  marknad behöver inte i bolagsstyrningsrapporten lämna de  upplysningar som anges i 6 § andra stycket 1, 7 och 8 samt i  tredje och fjärde styckena i samma paragraf. Detta gäller dock  inte om bolagets aktier handlas på en MTF-plattform enligt 
1 kap. 4 b § lagen (2007:528) om värdepappersmarknaden.
Lag (2024:347)
.
8 §
I stället för att upprätta bolagsstyrningsrapporten som en del av förvaltningsberättelsen enligt 6 § får bolaget välja att upprätta rapporten som en från årsredovisningen skild handling.
Rapporten ska även i ett sådant fall ha det innehåll som framgår av 6 och 7 §§. Den ska överlämnas till bolagets revisor inom samma tid som årsredovisningen.
Om bolaget har valt att upprätta bolagsstyrningsrapporten som en från årsredovisningen skild handling och sådana upplysningar som avses i 6 § andra stycket 3-6 ingår i förvaltningsberättelsen, behöver dessa upplysningar inte lämnas i rapporten. Om upplysningarna inte tas med i bolagsstyrningsrapporten, ska denna i stället innehålla en uppgift om den plats i förvaltningsberättelsen där upplysningarna lämnas.
Om bolaget har valt att upprätta en bolagsstyrningsrapport enligt denna paragraf, ska detta anges i förvaltningsberättelsen.
Lag (2009:34)
.
9 §
Om förvaltningsberättelsen innehåller en sådan uppgift som avses i 8 § tredje stycket, ska bolagets revisor i ett skriftligt, undertecknat yttrande uttala sig om huruvida en sådan rapport som avses där har upprättats eller inte. När det gäller sådana upplysningar som avses i 6 § andra stycket 2-6 ska yttrandet vidare innehålla ett uttalande om huruvida upplysningarna är förenliga med årsredovisningen och i överensstämmelse med denna lag. Har det i rapporten tagits med sådana upplysningar som avses i 7 kap. 31 § andra stycket, ska yttrandet även innehålla ett uttalande om huruvida dessa upplysningar är förenliga med koncernredovisningen och i överensstämmelse med denna lag.
Om upplysningarna innehåller väsentliga fel, ska revisorn ange detta och peka på vilka slags fel det rör sig om.
Revisorns yttrande ska lämnas till bolagets styrelse inom samma tid som revisionsberättelsen och sedan fogas till bolagsstyrningsrapporten.
Lag (2015:813)
.
Hållbarhetsrapport
10 §
Förvaltningsberättelsen för ett aktiebolag ska, som ett  eget avsnitt, innehålla en hållbarhetsrapport, om bolaget  uppfyller mer än ett av följande villkor:
1. medelantalet anställda i bolaget har under vart och ett av  de två senaste räkenskapsåren uppgått till mer än 250,
2. bolagets redovisade balansomslutning har för vart och ett  av de två senaste räkenskapsåren uppgått till mer än 280  miljoner kronor,
3. bolagets redovisade nettoomsättning har för vart och ett av  de två senaste räkenskapsåren uppgått till mer än 550 miljoner  kronor.
Om aktiebolaget har överlåtbara värdepapper upptagna till  handel på en reglerad marknad gäller det som sägs i första  stycket om bolaget uppfyller mer än ett av följande villkor:
1. medelantalet anställda i bolaget har under vart och ett av  de två senaste räkenskapsåren uppgått till mer än 10,
2. bolagets redovisade balansomslutning har för vart och ett  av de två senaste räkenskapsåren uppgått till mer än 
5 miljoner kronor,
3. bolagets redovisade nettoomsättning har för vart och ett av  de två senaste räkenskapsåren uppgått till mer än 10 miljoner  kronor.
Det som sägs i första och andra styckena gäller även för ett  handelsbolag vars samtliga direkta eller indirekta ägare är  aktiebolag eller utländska företag som motsvarar aktiebolag.
Lag (2024:347)
.
11 §
Skyldigheten att upprätta en hållbarhetsrapport gäller  inte ett moderföretag som upprättar en hållbarhetsrapport för  koncernen enligt 7 kap. 31 a §.
Lag (2024:347)
.
11 a §
Skyldigheten att upprätta en hållbarhetsrapport gäller  inte ett dotterföretag om det och dess samtliga dotterföretag  omfattas av en hållbarhetsrapport för koncernen. Undantaget  gäller dock inte ett bolag som avses i 10 § första stycket och  vars överlåtbara värdepapper är upptagna till handel på en  reglerad marknad.
Det dotterföretag som inte är skyldigt att upprätta en  hållbarhetsrapport ska upplysa om detta i  förvaltningsberättelsen samt lämna uppgift om namn och säte  för det moderföretag som upprättar hållbarhetsrapporten för  koncernen. Förvaltningsberättelsen ska också innehålla länkar  till moderföretagets förvaltningsberättelse och  granskningsberättelse för koncernen.
För att ett dotterföretag vars moderföretag har sitt säte  utanför Europeiska ekonomiska samarbetsområdet ska vara  undantaget skyldigheten att upprätta en hållbarhetsrapport  gäller även att
1. hållbarhetsrapporten för koncernen har upprättats i  enlighet med de europeiska standarder för  hållbarhetsrapportering som har antagits med stöd av  artikel 29b i Europaparlamentets och rådets  direktiv 2013/34/EU av den 26 juni 2013 om årsbokslut,  koncernredovisning och rapporter i vissa typer av företag, om  ändring av Europaparlamentets och rådets direktiv 2006/43/EG  och om upphävande av rådets direktiv 78/660/EEG och 83/349/EEG  eller på ett sätt som Europeiska kommissionen har bedömt som  likvärdigt med dessa standarder enligt artikel 23.4 tredje  stycket i Europaparlamentets och rådets direktiv 2004/109/EG  av den 15 december 2004 om harmonisering av insynskraven  angående upplysningar om emittenter vars värdepapper är  upptagna till handel på en reglerad marknad och om ändring av  direktiv 2001/34/EG,
2. de upplysningar om dotterföretagets verksamhet som anges i  artikel 8 i Europaparlamentets och rådets förordning (EU) 
2020/852 av den 18 juni 2020 om inrättande av en ram för att  underlätta hållbara investeringar och om ändring av förordning 
(EU) 2019/2088 tas in i dotterföretagets  förvaltningsberättelse eller i den hållbarhetsrapport för  koncernen som upprättas av moderföretaget, och
3. hållbarhetsrapporten för koncernen och  granskningsberättelsen för koncernen offentliggörs i enlighet  med 8 kap.
Lag (2024:347)
.
12 §
Hållbarhetsrapporten ska innehålla den information som  behövs för förståelsen av bolagets inverkan på frågor som rör  miljö, sociala förhållanden, personal, respekt för mänskliga  rättigheter och motverkande av korruption och mutor samt på  frågor som uppstår med anledning av hur bolaget styrs.  Rapporten ska också innehålla den information som behövs för  förståelsen av hur sådana hållbarhetsfrågor påverkar bolagets  utveckling, ställning och resultat.
Lag (2024:347)
.
12 a §
Hållbarhetsrapporten ska innehålla en beskrivning av  bolagets affärsmodell och strategi, inbegripet
1. vilka möjligheter som hållbarhetsfrågor ger bolaget,
2. motståndskraften i affärsmodellen och strategin när det  gäller de risker för bolaget som är kopplade till  hållbarhetsfrågor,
3. hur affärsmodellen och strategin tar hänsyn till berörda  parters intressen och bolagets inverkan på hållbarhetsfrågor,  och
4. hur strategin har genomförts i de delar bolagets verksamhet  inverkar på och påverkas av hållbarhetsfrågor.
Hållbarhetsrapporten ska också innehålla en beskrivning av  bolagets planer, inbegripet genomförandeåtgärder och  tillhörande finansieringsplaner och investeringsplaner, för  att säkerställa att dess affärsmodell och strategi är  förenliga med omställningen till en hållbar ekonomi,  begränsningen av den globala uppvärmningen till 1,5 °C i  enlighet med Parisavtalet till Förenta nationernas  ramkonvention om klimatförändringar, och målet att uppnå  klimatneutralitet senast 2050 i enlighet med  Europaparlamentets och rådets förordning (EU) 2021/1119 av den 
30 juni 2021 om inrättande av en ram för att uppnå  klimatneutralitet och om ändring av förordningarna (EG)  nr 401/2009 och (EU) 2018/1999 (europeisk klimatlag). I  beskrivningen ska det även ingå uppgifter om bolagets  exponering för kol-, olje- och gasrelaterad verksamhet.
Lag (2024:347)
.
12 b §
Hållbarhetsrapporten ska även innehålla en beskrivning  av
1. de tidsbundna mål för hållbarhetsfrågor som har fastställts  av bolaget, inbegripet absoluta mål för minskningen av  växthusgasutsläpp för åtminstone 2030 och 2050, de framsteg  som bolaget har gjort för att uppnå målen och om målen  kopplade till miljöfaktorer är baserade på entydiga  vetenskapliga bevis,
2. den roll som bolagets ledning har när det gäller  hållbarhetsfrågor samt dess tillgång till sådan sakkunskap och  kompetens som krävs för att fullgöra denna roll,
3. bolagets policy för hållbarhetsfrågor,
4. incitamentsystem kopplade till hållbarhetsfrågor som gäller  för personer i bolagets ledning,
5. det förfarande för tillbörlig aktsamhet som bolaget  genomför med avseende på hållbarhetsfrågor,
6. den huvudsakliga negativa inverkan på hållbarhetsfrågor som  bolagets verksamhet och dess värdekedja har samt de åtgärder  som har vidtagits för att identifiera och övervaka denna  inverkan,
7. de åtgärder som har vidtagits av bolaget för att förebygga,  begränsa, avhjälpa eller sätta stopp för sådan inverkan som  avses i 6 och resultatet av dessa åtgärder,
8. de huvudsakliga riskerna för bolaget kopplade till  hållbarhetsfrågor och hur bolaget hanterar dessa risker, och
9. de indikatorer som är relevanta för den information som  avses i 1-8 och i 12 a §.
Lag (2024:347)
.
12 c §
Informationen i hållbarhetsrapporten ska lämnas för  tidshorisonter om kort, medellång och lång sikt. Av rapporten  ska det framgå hur informationen har identifierats.
Informationen ska omfatta bolagets verksamhet och dess  värdekedja.
Rapporten ska innehålla hänvisningar till och ytterligare  redogörelser för annan information som ingår i  förvaltningsberättelsen och förklaringar av de belopp som tas  upp i årsredovisningen.
Lag (2024:347)
.
12 d §
Ytterligare bestämmelser om innehållet i  hållbarhetsrapporten finns i artikel 8 i Europaparlamentets  och rådets förordning (EU) 2020/852.
Lag (2024:347)
.
12 e §
Den information som avses i 12-12 c §§ ska ha det  närmare innehåll som anges i de europeiska standarder för  hållbarhetsrapportering som har antagits med stöd av  artikel 29b i Europaparlamentets och rådets direktiv 
2013/34/EU.
Lag (2024:347)
.
12 f §
Bolaget ska lämna hållbarhetsinformation till  arbetstagarföreträdare och med dem diskutera relevant  information och metoder för att få och verifiera  hållbarhetsinformation samt se till att  arbetstagarföreträdarnas uppfattning meddelas ledningen.
Lag (2024:347)
.
12 g §
Andra bolag än sådana som avses i 10 § första stycket  får begränsa innehållet i sin hållbarhetsrapport till en  beskrivning av
1. bolagets affärsmodell och strategi,
2. bolagets policy för hållbarhetsfrågor,
3. den huvudsakliga negativa inverkan som bolagets verksamhet  har och alla åtgärder som har vidtagits för att identifiera,  övervaka, förebygga, begränsa eller avhjälpa sådan inverkan,
4. de huvudsakliga riskerna för bolaget kopplade till  hållbarhetsfrågor och hur bolaget hanterar dessa risker, och
5. indikatorer som är centrala för den information som avses i 
1-4.
Den information som avses i första stycket ska ha det närmare  innehåll som anges i de europeiska standarder för  hållbarhetsrapportering som har antagits med stöd av  artikel 29c i Europaparlamentets och rådets  direktiv 2013/34/EU.
Lag (2024:347)
.
13 §
Upplysningar om förestående utveckling eller om frågor  som är under förhandling behöver inte tas in i  hållbarhetsrapporten om det bedöms att ett offentliggörande  skulle skada bolagets marknadsposition allvarligt och  utelämnandet inte hindrar förståelsen av bolagets utveckling,  ställning eller resultat eller konsekvenserna av verksamheten.
Lag (2024:347)
.
14 §
En förvaltningsberättelse som ska innehålla en  hållbarhetsrapport ska upprättas i det enhetliga elektroniska  rapporteringsformat som avses i artikel 3 i kommissionens  delegerade förordning (EU) 2019/815 av den 17 december 2018 om  komplettering av Europaparlamentets och rådets direktiv 
2004/109/EG vad gäller tekniska tillsynsstandarder för  specificering av ett enhetligt elektroniskt  rapporteringsformat. Hållbarhetsrapporten ska märkas i det  format som anges i den förordningen.
Lag (2024:347)
.
15 §
Det som sägs i 10-14 §§ gäller inte ett bolag som utgör  en alternativ investeringsfond.
Lag (2024:347)
.
16 §
En filial till ett företag ska upprätta en  hållbarhetsrapport för företaget, om
1. företaget har sitt säte utanför Europeiska ekonomiska  samarbetsområdet (EES),
2. företaget motsvarar ett aktiebolag,
3. företagets nettoomsättning inom EES för vart och ett av de  två senaste räkenskapsåren har uppgått till mer än 
1,7 miljarder kronor, och
4. filialens nettoomsättning under det senaste räkenskapsåret  har uppgått till mer än 450 miljoner kronor.
För hållbarhetsrapporten gäller i övrigt 7 kap. 31 f § andra  stycket första meningen och tredje-femte styckena. Det som där  sägs om moderföretaget och dotterföretaget ska i stället avse  företaget och filialen.
Paragrafen gäller inte om en hållbarhetsrapport för koncernen  ska upprättas av företagets dotterföretag eller filial enligt 
7 kap. 31 f § respektive 31 g §.
Lag (2024:347)
.
7 kap. Koncernredovisning
Allmänna bestämmelser
Skyldighet att upprätta koncernredovisning
1 §
Ett moderföretag ska för varje räkenskapsår upprätta koncernredovisning enligt denna lag, om inte annat följer av 2, 3 eller 3 a §.
Lag (2010:686)
.
2 §
Ett moderföretag som är dotterföretag behöver inte  upprätta koncernredovisning, om
1. företaget och dess samtliga dotterföretag omfattas av en  koncernredovisning som upprättas av ett överordnat  moderföretag, och
2. det överordnade moderföretagets koncernredovisning har  upprättats och reviderats enligt
a) lagstiftning som har tillkommit i enlighet med  Europaparlamentets och rådets direktiv 2013/34/EU, i lydelsen  enligt Europaparlamentets och rådets direktiv 2014/102/EU,
b) internationella redovisningsstandarder som har antagits  enligt förordning (EG) nr 1606/2002 av den 19 juli 2002 om  tillämpning av internationella redovisningsstandarder, i  lydelsen enligt Europaparlamentets och rådets förordning (EG)  nr 297/2008, eller
c) redovisningsstandarder som Europeiska kommissionen har  bedömt som likvärdiga med internationella  redovisningsstandarder enligt b.
Första stycket gäller även om något dotterföretag av skäl som  anges i 5 § andra stycket inte omfattas av den upprättade  koncernredovisningen.
Ett moderföretag som med stöd av första stycket inte självt  har upprättat någon koncernredovisning ska ge in det  överordnade moderföretagets koncernredovisning och  koncernrevisionsberättelse till registreringsmyndigheten  enligt 8 kap. 3, 3 a och 3 c §§. Registreringsmyndigheten ska  på det sätt som anges i 8 kap. 4 § kungöra att handlingarna  har getts in. Om handlingarna inte är på svenska, får  registreringsmyndigheten förelägga moderföretaget att ge in en  bestyrkt översättning till svenska. Ett sådant föreläggande  ska beslutas om någon begär det. Om moderföretaget, i fall det  hade upprättat en koncernredovisning, enligt 8 kap. 3 och 
16 §§ inte skulle ha varit skyldigt att ge in denna och  koncernrevisionsberättelsen till registreringsmyndigheten, ska  det som i nämnda paragrafer sägs om att handlingarna ska  hållas tillgängliga i stället tillämpas på det överordnade  moderföretagets koncernredovisning och  koncernrevisionsberättelse.
Första stycket gäller inte,
1. om delägare som har en ägarandel i moderföretaget på minst  tio procent senast sex månader före räkenskapsårets utgång hos  moderföretagets styrelse eller motsvarande ledningsorgan har  krävt att en koncernredovisning ska upprättas, eller
2. om andelarna i moderföretaget eller överlåtbara värdepapper  som moderföretaget har utfärdat är upptagna till handel på en  reglerad marknad.
Den som enligt första stycket inte upprättar någon  koncernredovisning ska upplysa om detta i en not till  årsredovisningen samt lämna uppgift om namn, organisations-  eller personnummer och säte för det överordnade moderföretag  som upprättar den i stycket nämnda koncernredovisningen.
Lag (2021:1216)
.
3 §
Moderföretag i mindre koncerner behöver inte upprätta koncernredovisning.
Lag (2009:34)
.
3 a §
Ett moderföretag behöver inte upprätta någon koncernredovisning om samtliga dotterföretag, såväl var för sig som tillsammans, är utan väsentlig betydelse.
Ett moderföretag behöver inte upprätta någon koncernredovisning om moderföretagets samtliga dotterföretag inte behöver omfattas av en koncernredovisning av skäl som anges i 5 § andra stycket.
Lag (2015:813)
.
Koncernredovisningens delar
4 §
Koncernredovisningen ska bestå av
1. en koncernbalansräkning,
2. en koncernresultaträkning,
3. noter,
4. en förvaltningsberättelse, och
5. en kassaflödesanalys.
Lag (2014:542)
.
Dotterföretag som ska omfattas av koncernredovisningen
5 §
Koncernredovisningen ska omfatta samtliga dotterföretag, om inte något annat följer av andra stycket.
Ett dotterföretag behöver inte omfattas av koncernredovisningen, om
1. betydande och varaktiga hinder i väsentlig grad begränsar moderföretagets möjligheter att utöva sitt inflytande över dotterföretaget,
2. nödvändig information för att upprätta koncernredovisningen inte kan fås utan oskälig kostnad eller inom rimlig tid, eller
3. andelarna i dotterföretaget innehas tillfälligt och uteslutande i avsikt att säljas vidare.
Ett företag som tillämpar andra stycket ska i en not upplysa om skälen för detta.
Lag (2015:813)
.
Principer för upprättande av koncernredovisning
Överskådlighet, god redovisningssed och rättvisande bild
6 §
Koncernredovisningen skall upprättas på ett överskådligt sätt och i enlighet med god redovisningssed.
Koncernbalansräkningen, koncernresultaträkningen och noterna skall upprättas som en helhet och ge en rättvisande bild av ställningen och resultatet för de företag, betraktade som en enhet, som omfattas av koncernredovisningen. Bestämmelserna i 2 kap. 3 § första stycket andra meningen och andra stycket tillämpas också på koncernredovisningen.
Lag (1999:1112)
.
Andra grundläggande redovisningsprinciper m.m.
7 §
För koncernredovisningen tillämpas följande bestämmelser i 
2 kap.:
3 a § om väsentlighet,
4 § om andra grundläggande redovisningsprinciper,
5 § om form m.m.,
6 § om valuta, och
7 § om undertecknande och datering.
I koncernredovisningen ska beloppen anges i samma valuta som i  moderföretagets årsredovisning.
Lag (2024:347)
.
Koncernbalansräkningen och koncernresultaträkningen
8 §
Koncernbalansräkningen och koncernresultaträkningen ska  var för sig utgöra en sammanställning av balansräkningarna  respektive resultaträkningarna för moderföretaget och de  dotterföretag som omfattas av koncernredovisningen.  Sammanställningen ska göras med tillämpning av 9-13 §§ och 
18-23 §§. Vid redovisningen av andelar i andra företag än  dotterföretag ska 25-30 §§ beaktas. I övrigt tillämpas 3 kap.  med undantag för 10 a och 10 b §§. Det som sägs i 3 kap. om  större och mindre företag ska i stället avse större  respektive mindre koncerner.
Lag (2016:113)
.
Innehav utan bestämmande inflytande
9 §
Den del av eget kapital i ett dotterföretag som är att hänföra till andelar ägda av någon annan än de koncernföretag som omfattas av koncernredovisningen ska i koncernbalansräkningen redovisas som innehav utan bestämmande inflytande. Den del av årets resultat i ett dotterföretag som är att hänföra till sådana andelar ska i koncernresultaträkningen redovisas som vinst eller förlust hänförlig till innehav utan bestämmande inflytande.
Lag (2015:813)
.
Balansdag
10 §
Koncernredovisningen ska hänföra sig till moderföretagets balansdag.
Om ett dotterföretags balansdag ligger mer än tre månader före eller efter moderföretagets balansdag, ska dotterföretaget omfattas av koncernredovisningen på grundval av en balansräkning som hänför sig till moderföretagets balansdag och en resultaträkning som avser moderföretagets räkenskapsår.
Om ett dotterföretags balansdag ligger högst tre månader före moderföretagets balansdag, ska upplysning lämnas om sådana händelser som är viktiga för att bedöma dotterföretagets ställning och resultat och som har inträffat mellan dotterföretagets och moderföretagets balansdagar.
Lag (2015:813)
.
Värderingsregler
11 §
Bestämmelserna i 4 kap. tillämpas även på koncernredovisningen.
Lag (1999:1112)
.
12 §
Koncernredovisningen och årsredovisningen ska upprättas med tilllämpning av gemensamma principer för värderingen av tillgångar, avsättningar och skulder. Olika värderingsprinciper får användas, om det finns särskilda skäl. I sådant fall ska upplysning om detta lämnas i not med angivande av skälen för avvikelsen.
Har något av de koncernföretag som omfattas av koncernredovisningen tillämpat andra principer för värderingen av tillgångar, avsättningar och skulder än de principer som tillämpas i koncernbalansräkningen, ska dessa tillgångar, avsättningar och skulder räknas om enligt sistnämnda principer.
Om det finns särskilda skäl och det är förenligt med 6 §, får avvikelse göras från andra stycket. En upplysning om skälen för avvikelsen ska anges i en not.
Lag (2015:813)
.
Elimineringar mellan koncernföretag
13 §
Fordringar och skulder mellan koncernföretag, liksom internvinster, ska elimineras i koncernbalansräkningen.
Intäkter och kostnader, som hänför sig till transaktioner mellan koncernföretag, liksom förändring av internvinst under räkenskapsåret, ska elimineras i koncernresultaträkningen.
Med internvinst avses en vinst vid överlåtelse av en tillgång inom koncernen i den utsträckning tillgången inte därefter har överlåtits till en köpare utanför koncernen eller har förbrukats eller dess värde har satts ned hos det företag inom koncernen som har förvärvat tillgången.
Lag (2015:813)
.
Noter
Allmänna upplysningar
14 §
En koncernredovisning ska, utöver det som följer av  övriga bestämmelser i detta kapitel, innehålla noter med  upplysningar som anges i 5 kap. 4-24 §§. Om  koncernredovisningen avser en större koncern, ska den även  innehålla noter med upplysningar som anges i 5 kap. 25-28 och 
31-37 §§, 38 § första stycket och 39-49 §§.
Det som sägs i 5 kap. 3 § om noternas ordningsföljd ska  tillämpas.
Trots första stycket får uppgifter enligt 5 kap. 40 § tredje  stycket tredje meningen och 5 kap. 41 § andra stycket tredje  meningen utelämnas i fråga om dotterföretag. Vid tillämpningen  av de nämnda bestämmelserna ska dock de lämnade uppgifterna  avse även löner och andra förmåner från koncernföretag.
Lag (2024:347)
.
Förändringar i koncernens sammansättning
15 §
Om sammansättningen av de företag som omfattas av koncernredovisningen har ändrats väsentligt under räkenskapsåret, ska sådana upplysningar lämnas som gör det möjligt att jämföra de på varandra följande koncernredovisningarna. Detta ska ske i noter eller i en justerad jämförande balansräkning och en justerad jämförande resultaträkning.
Lag (2015:813)
.
Dotterföretag och vissa andra företag
16 §
I en not ska upplysningar lämnas om namn, organisationsnummer, säte och koncernföretagens ägarandel, beräknad med tillämpning av 1 kap. 6 §, i fråga om
1. dotterföretag,
2. intresseföretag som redovisas i koncernredovisningen med tillämpning av 25-29 §§,
3. gemensamt styrda företag som redovisas i koncernredovisningen med tillämpning av 25-29 §§ eller 30 §
andra stycket, och
4. andra företag som ett koncernföretag självt eller på det sätt som anges i 1 kap. 6 § har ett ägarintresse i.
I fråga om företag som avses i första stycket 4 ska upplysningar även lämnas om eget kapital och resultatet för det senaste räkenskapsåret.
I upplysningarna ska grunden för att ett företag har klassificerats som dotterföretag anges. Denna uppgift får dock utelämnas, om moderföretaget innehar mer än hälften av rösterna för samtliga andelar och ägarandelen i dotterföretaget är lika stor som rösträttsandelen. Även grunden för att ett gemensamt styrt företag redovisas med tillämpning av 30 § ska anges.
Lag (2015:813)
.
17 §
Bolagsverket får medge att uppgifter inte behöver lämnas enligt 16 § första och andra styckena, om uppgifterna är av sådant slag att de kan vålla allvarlig skada för moderföretaget eller för något av de angivna företagen.
Lag (2004:244)
.
Hur dotterföretag ska räknas in i koncernredovisningen
18 §
En sammanställning avseende moderföretag och dotterföretag ska göras enligt 19-23 §§.
Lag (2015:813)
.
Förvärvsmetoden
19 §
I koncernbalansräkningen skall det bokförda värdet av moderföretagets andelar i ett dotterföretag elimineras genom att avräknas mot den andel av dotterföretagets eget kapital som belöpte på andelarna vid förvärvet.
Lag (1999:1112)
.
20 §
Vid förvärv av andelar i ett företag som är eller genom förvärvet blir dotterföretag skall moderföretaget upprätta en förvärvsanalys för att fastställa andelarnas anskaffningsvärde för koncernen samt anskaffningsvärdet för koncernen av dotterföretagets tillgångar, avsättningar och skulder.
Lag (1999:1112)
.
21 §
Om anskaffningsvärdet för koncernen av dotterföretagets tillgångar, avsättningar eller skulder enligt förvärvsanalysen avviker från deras bokförda värden i dotterföretagets balansräkning, skall värdena i koncernbalansräkningen justeras med hänsyn till detta. Summan av dessa justeringar skall avräknas från det skillnadsbelopp som uppkommit vid avräkningen enligt 19 §.
Lag (1999:1112)
.
22 §
Om det efter en avräkning enligt 21 § finns ett positivt skillnadsbelopp, ska detta redovisas som goodwill i koncernbalansräkningen. Bestämmelserna i 4 kap. 4 och 5 §§
gäller även för sådan goodwill.
Om det efter en avräkning enligt 21 § finns ett negativt skillnadsbelopp, ska detta skillnadsbelopp redovisas i koncernbalansräkningen som negativ goodwill. Negativ goodwill får upplösas och intäktsföras när en sådan behandling överensstämmer med 2 kap. 2-4 §§.
Om positiva och negativa skillnadsbelopp avräknas mot varandra, ska upplysning om skillnadsbeloppen lämnas i en not.
Lag (2015:813)
.
22 a §
Ny beteckning 23 § genom
lag (2015:813)
.
23 §
Om ett företag har förvärvat ett annat företag genom att betala med andelar som det självt har gett ut och kontrollen över det förvärvande företaget som en följd av det har övergått till nya ägare (omvänt förvärv), skall vid tillämpningen av 19-22 §§ det förvärvade företaget anses som moderföretag och det förvärvande företaget anses som dotterföretag.
Lag (2015:813)
.
24 §
Har upphävts genom
lag (2004:1173)
.
Hur andelar i intresseföretag och vissa andra företag skall räknas in i koncernredovisningen
Hur andelar i intresseföretag och gemensamt styrda företag ska räknas in i koncernredovisningen
25 §
Andelar i intresseföretag ska redovisas i koncernbalansräkningen och koncernresultaträkningen med tillämpning av 26-29 §§, om inte något annat följer av tredje stycket.
Vid tillämpning av första stycket ska bestämmelserna i 12 §
om värdering och 13 § om internvinsteliminering tillämpas, om det inte finns särskilda hinder mot detta. Med internvinst ska avses den andel i vinsten som är att hänföra till moderföretaget vid överlåtelse mellan intresseföretag och koncernföretag.
Ett intresseföretag behöver inte redovisas enligt första stycket, om
1. informationen om ägarintresset i företaget inte är väsentlig, eller
2. förhållandena motsvarar dem som anges i 5 § andra stycket.
Om tredje stycket tillämpas, ska skälen för det anges i en not.
Lag (2015:813)
.
26 §
Första gången andelarna i ett intresseföretag redovisas i koncernbalansräkningen skall moderföretaget först göra en beräkning av deras värde enligt 4 kap. 3 § första och andra styckena, 5 § första-tredje styckena och 6 § första stycket.
Skillnaden mellan det värde som följer av första stycket och den andel av intresseföretagets eget kapital som belöper på andelarna skall anges särskilt i balansräkningen eller i en not. Skillnadsbeloppet skall beräknas med utgångspunkt i förhållandena vid förvärvstidpunkten. Om det finns särskilda skäl, får skillnadsbeloppet beräknas med utgångspunkt i förhållandena vid den tidpunkt då kapitalandelsmetoden tillämpas första gången.
Om det vid en beräkning enligt andra stycket finns ett positivt skillnadsbelopp, skall det belopp som har räknats fram enligt första stycket minskas med avskrivningar eller nedskrivningar enligt 4 kap. 4 och 5 §§, beräknade på grundval av det angivna skillnadsbeloppet. Den del av skillnadsbeloppet som inte kan hänföras till något särskilt slag av tillgång, avsättning eller skuld skall därvid anses som goodwill.
Det belopp som har räknats fram enligt första stycket skall vidare justeras med tillägg eller avdrag för den andel av intresseföretagets vinst eller förlust för räkenskapsåret som belöper på andelarna. Vidare skall avdrag göras för mottagen utdelning från intresseföretaget. Hänsyn skall också tas till andra förändringar i intresseföretagets eget kapital. Andelarna skall i koncernbalansräkningen tas upp till det värde som motsvarar återstående belopp.
Lag (1999:1112)
.
27 §
När ett intresseföretag är moderföretag i en koncern, avses med företagets eget kapital i 26 § andra stycket vad som i en av intresseföretaget upprättad koncernredovisning redovisas som sådan post.
Lag (1999:1112)
.
28 §
I efterföljande koncernbalansräkningar skall de andelar som avses i 25 § tas upp till det värde som de är upptagna till i närmast föregående koncernbalansräkning. Detta värde skall justeras med tillämpning av 26 §.
Om andelarna vid en tillämpning av 26 § första, tredje och fjärde styckena tas upp till ett högre värde än i närmast föregående koncernbalansräkning, skall skillnadsbeloppet sättas av till en kapitalandelsfond.
Lag (1999:1112)
.
29 §
Vid redovisning enligt 26-28 §§ skall den andel av intresseföretagets vinst eller förlust som belöper på andelarna redovisas som intäkt eller kostnad i koncernresultaträkningen.
Mottagen utdelning från intresseföretaget får inte redovisas som intäkt.
Lag (1999:1112)
.
Klyvningsmetoden
30 §
Ett företag som omfattas av en koncernredovisning, och som tillsammans med ett eller flera företag som inte omfattas av koncernredovisningen leder ett gemensamt styrt företag, ska redovisa sin ägarandel i det sistnämnda företaget enligt andra stycket eller på det sätt som anges i 25-29 §§.
I koncernbalansräkningen får det tas upp en så stor andel av det gemensamt styrda företagets tillgångar, avsättningar och skulder som avser ägarandelen. I koncernresultaträkningen får det tas upp en så stor andel av det gemensamt styrda företagets intäkter och kostnader som avser ägarandelen. Vid redovisning enligt detta stycke ska 10-13, 15 och 19-22 §§
tillämpas. Uppgift enligt 5 kap. 20 och 37 §§ ska anges särskilt för varje företag för vilket ägarandelar redovisas med tillämpning av denna paragraf.
Lag (2015:813)
.
Förvaltningsberättelse m.m.
31 §
Förvaltningsberättelse och kassaflödesanalys för koncernen ska upprättas med tillämpning av 6 kap. 1 §, 2 §
andra stycket och 2 a-5 §§. Det som sägs i 6 kap. 1 § om mindre företag ska i stället avse mindre koncerner.
Om moderföretaget är ett aktiebolag och bolagets eller något av dess dotterföretags andelar eller överlåtbara värdepapper är upptagna till handel på en reglerad marknad, ska det i förvaltningsberättelsen lämnas upplysning om de viktigaste inslagen i koncernens system för intern kontroll och riskhantering i samband med upprättandet av koncernredovisningen.
Om moderföretaget har upprättat en bolagsstyrningsrapport som inte utgör en del av förvaltningsberättelsen och det i rapporten har tagits med sådana upplysningar om koncernen som avses i andra stycket, behöver upplysningarna inte lämnas också i koncernredovisningen. I sådana fall ska dock förvaltningsberättelsen för koncernen innehålla en uppgift om den plats i rapporten där upplysningarna lämnas.
Lag (2015:813)
.
31 a §
Om moderföretaget i en koncern är ett bolag av sådan  form som avses i 6 kap. 10 §, ska förvaltningsberättelsen för  koncernen, som ett eget avsnitt, innehålla en  hållbarhetsrapport för koncernen, om koncernen uppfyller mer  än ett av följande villkor:
1. medelantalet anställda i koncernen har under vart och ett  av de två senaste räkenskapsåren uppgått till mer än 250,
2. koncernföretagens redovisade balansomslutning har för vart  och ett av de två senaste räkenskapsåren uppgått till mer än 
280 miljoner kronor,
3. koncernföretagens redovisade nettoomsättning har för vart  och ett av de två senaste räkenskapsåren uppgått till mer än 
550 miljoner kronor.
Det som sägs i första stycket gäller inte ett moderföretag som  är en alternativ investeringsfond.
Lag (2024:347)
.
31 b §
Det som sägs i 31 a § gäller inte ett moderföretag som  även är ett dotterföretag om det och dess samtliga  dotterföretag omfattas av en hållbarhetsrapport för koncernen  som har upprättats av ett överordnat moderföretag. Undantaget  gäller dock inte ett bolag som avses i 6 kap. 10 § första  stycket vars överlåtbara värdepapper är upptagna till handel  på en reglerad marknad.
Det företag som är undantaget skyldigheten att upprätta en  hållbarhetsrapport ska upplysa om detta i  förvaltningsberättelsen samt lämna uppgift om namn och säte  för det överordnade moderföretag som upprättar  hållbarhetsrapporten för koncernen. Förvaltningsberättelsen  ska också innehålla länkar till den förvaltningsberättelse för  koncernen som upprättas av det överordnade moderföretaget och  till granskningsberättelsen för koncernen.
Om det överordnade moderföretaget har sitt säte utanför  Europeiska ekonomiska samarbetsområdet får undantaget  tillämpas endast om
1. hållbarhetsrapporten för koncernen har upprättats i  enlighet med de europeiska standarder för  hållbarhetsrapportering som har antagits med stöd av  artikel 29b i Europaparlamentets och rådets  direktiv 2013/34/EU eller på ett sätt som Europeiska  kommissionen har bedömt som likvärdigt med dessa standarder  enligt artikel 23.4 tredje stycket i Europaparlamentets och  rådets direktiv 2004/109/EG,
2. de upplysningar om dotterföretagets verksamhet som avses i  artikel 8 i Europaparlamentets och rådets förordning (EU) 
2020/852 har tagits in i dotterföretagets  förvaltningsberättelse eller i den hållbarhetsrapport för  koncernen som upprättas av det överordnade moderföretaget, och
3. hållbarhetsrapporten för koncernen och  granskningsberättelsen för koncernen offentliggörs i enlighet  med 8 kap.
Lag (2024:347)
.
31 c §
Hållbarhetsrapporten för koncernen ska upprättas med  tillämpning av 6 kap. 12-12 c, 12 e, 13 och 14 §§. Det som där  sägs om årsredovisningen, bolaget och hållbarhetsrapporten ska  i stället avse koncernredovisningen, koncernen och  hållbarhetsrapporten för koncernen.
I artikel 8 i Europaparlamentets och rådets förordning (EU) 
2020/852 finns ytterligare bestämmelser om innehållet i  hållbarhetsrapporten för ett moderföretag som ska upprätta en  hållbarhetsrapport för koncernen enligt 31 a §.
Moderföretaget ska lämna hållbarhetsinformation till  arbetstagarföreträdare i koncernen och med dem diskutera  relevant information och metoder för att få och verifiera  hållbarhetsinformation samt se till att  arbetstagarföreträdarnas uppfattning meddelas  koncernledningen.
Lag (2024:347)
.
31 d §
Om ett moderföretag som ska upprätta en  hållbarhetsrapport för koncernen identifierar betydande  skillnader mellan koncernen och ett eller flera av dess  dotterföretag vad gäller risker eller inverkan i förhållande  till hållbarhetsfrågor, ska moderföretaget i  hållbarhetsrapporten för koncernen beskriva det aktuella  dotterföretagets eller dotterföretagens risker och inverkan.
Lag (2024:347)
.
31 e §
Ett moderföretag som ska upprätta en hållbarhetsrapport  för koncernen ska i rapporten ange vilka dotterföretag som är  undantagna från hållbarhetsrapportering enligt 31 b §  respektive 6 kap. 11 a §.
Lag (2024:347)
.
31 f §
Ett dotterföretag ska upprätta en hållbarhetsrapport  för koncernen, om
1. det yttersta moderföretaget motsvarar ett aktiebolag men  har sitt säte utanför Europeiska ekonomiska samarbetsområdet 
(EES) och har en nettoomsättning inom EES som under vart och  ett av de två senaste räkenskapsåren har uppgått till mer än 
1,7 miljarder kronor, och
2. dotterföretaget är ett bolag som avses i 6 kap. 10 §.
Hållbarhetsrapporten ska innehålla den information som avses i 
6 kap. 12 a § första stycket 3 och 4 och andra stycket och 
12 b § 1-7 och 9. Det som i de bestämmelserna sägs om bolaget  ska i stället avse koncernen.
Den informationen som avses i andra stycket ska ha det närmare  innehåll som anges i
1. de europeiska standarder för hållbarhetsrapportering som  har antagits med stöd av artikel 29b eller 40b i  Europaparlamentets och rådets direktiv 2013/34/EU, eller
2. de standarder som Europeiska kommissionen har bedömt som  likvärdiga enligt artikel 23.4 tredje stycket i direktiv 
2004/109/EG.
Om den information som behövs för att upprätta  hållbarhetsrapporten inte är tillgänglig, ska dotterföretaget  begära att moderföretaget tillhandahåller den information som  behövs för att dotterföretaget ska kunna upprätta rapporten.
Om ett dotterföretag inte får den information som behövs av  moderföretaget, ska dotterföretaget upprätta  hållbarhetsrapporten med de uppgifter som dotterföretaget har.
Lag (2024:347)
.
31 g §
Om ett moderföretag som avses i 31 f § bedriver  näringsverksamhet genom en filial ska filialen upprätta en  hållbarhetsrapport för koncernen, om
1. moderföretaget inte har ett sådant dotterföretag som anges  i 31 f §, och
2. filialens nettoomsättning under det senaste räkenskapsåret  har uppgått till mer än 450 miljoner kronor.
För en sådan hållbarhetsrapport ska 31 f § andra-femte  styckena tillämpas.
Lag (2024:347)
.
Koncernredovisning i moderföretag som omfattas av IAS-
förordningen
32 §
Ett företag som omfattas av artikel 4 i  Europaparlamentets och rådets förordning (EG) nr 1606/2002 av  den 19 juli 2002 om tillämpning av internationella  redovisningsstandarder, i lydelsen enligt Europaparlamentets  och rådets förordning (EU) 297/2008, ska tillämpa enbart  följande bestämmelser i detta kapitel:
1. 1-3 a §§ om skyldighet att upprätta koncernredovisning,
2. 4 § 4 om förvaltningsberättelse,
3. 7 § när det gäller hänvisningarna till 2 kap. 5 § om form  m.m. samt 2 kap. 7 § om undertecknande och datering,
4. 12 § första stycket om värderingsprinciper,
5. 14 § när det gäller hänvisningarna till följande  bestämmelser i 5 kap.:
- 18 § om lån till ledande befattningshavare,
- 20 § om medelantalet anställda under räkenskapsåret,
- 32 § om ytterligare upplysningar om lån till ledande  befattningshavare,
- 37 § om ytterligare upplysningar om anställda,
- 38 § första stycket om könsfördelningen bland ledande  befattningshavare,
- 40 § första stycket 1 samt andra och tredje styckena om  löner och andra ersättningar,
- 41 § om pensioner och liknande förmåner,
- 42 § om tidigare styrelse och verkställande direktör,
- 43 § om suppleanter och vice verkställande direktör,
- 44 § om avtal om avgångsvederlag, och
- 48 § om ersättningar till revisorer och revisionsföretag,
6. 31 § första stycket, när det gäller hänvisningarna till 
6 kap. 1 och 2 a-4 §§ om förvaltningsberättelsens innehåll,
7. 31 § andra och tredje styckena om koncernens system för  intern kontroll och riskhantering, och
8. 31 a-31 g §§ om hållbarhetsrapport för koncernen.
Ett företag som avses i första stycket behöver inte lämna  upplysningar enligt 6 kap. 1 §, om upplysningarna lämnas på  någon annan plats i redovisningen. I sådant fall ska  förvaltningsberättelsen för koncernen innehålla en hänvisning  till den plats där uppgifterna har lämnats.
Lag (2024:347)
.
33 §
Andra företag än de som avses i 32 § får upprätta koncernredovisning med tillämpning av de internationella redovisningsstandarder som avses i Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder. I sådant fall tillämpas 32 §.
Lag (2004:1173)
.
8 kap. Offentliggörande
Registreringsmyndigheten
1 §
Med registreringsmyndigheten avses i denna lag Bolagsverket, om inte annat följer av andra stycket.
I fråga om stiftelser skall vid tillämpningen av denna lag tillsynsmyndigheten enligt 9 kap. 1 § stiftelselagen
(1994:1220) anses som registreringsmyndighet.
Lag (2004:244)
.
Årsredovisningens avlämnande till revisorerna
2 §
I ett aktiebolag eller en ekonomisk förening ska  årsredovisningen för det förflutna räkenskapsåret lämnas till  revisorerna och, i förekommande fall, lekmannarevisorerna  senast sex veckor före den ordinarie stämma där  årsredovisningen ska behandlas. Övriga företag ska lämna  årsredovisningen till revisorerna senast fyra månader efter  räkenskapsårets utgång.
Lag (2016:113)
.
Ingivande till registreringsmyndigheten
3 §
Den skyldighet att offentliggöra årsredovisningen som  följer av 6 kap. 2 § bokföringslagen (1999:1078) ska fullgöras  på följande sätt. På samma sätt ska även revisionsberättelsen  och en granskningsberättelse över en hållbarhetsrapport  offentliggöras.
1. Aktiebolag
Bestyrkta kopior av handlingarna ska ha kommit in till  registreringsmyndigheten inom en månad efter det att  bolagsstämman fastställde balansräkningen och  resultaträkningen.
På kopian av årsredovisningen ska en styrelseledamot eller den  verkställande direktören intyga att balansräkningen och  resultaträkningen har fastställts. Uppgift ska också lämnas om  fastställelsedagen. Intyget ska även innehålla uppgift om  bolagsstämmans beslut beträffande bolagets vinst eller  förlust.
2. Ekonomiska föreningar
Bestyrkta kopior av handlingarna ska ha kommit in till  registreringsmyndigheten inom en månad efter det att  föreningsstämman fastställde balansräkningen och  resultaträkningen.
På kopian av årsredovisningen ska en styrelseledamot eller den  verkställande direktören intyga att balansräkningen och  resultaträkningen har fastställts. Uppgift ska också lämnas om  fastställelsedagen. Intyget ska även innehålla  föreningsstämmans beslut beträffande föreningens vinst eller  förlust.
3. Handelsbolag i vilka en eller flera juridiska personer är  delägare och grupperingar enligt Europaparlamentets och rådets  förordning (EG) nr 1082/2006
Kopior av handlingarna ska ha kommit in till  registreringsmyndigheten inom sex månader efter  räkenskapsårets utgång.
4. Stiftelser
Kopior av handlingarna ska ha kommit in till  registreringsmyndigheten inom sex månader efter  räkenskapsårets utgång. Beträffande kollektivavtalsstiftelser  samt stiftelser som avses i 9 kap. 10 § första stycket  stiftelselagen (1994:1220) gäller i stället att bestyrkta  kopior ska hållas tillgängliga för alla som är intresserade  senast från sex månader efter räkenskapsårets utgång.
5. Övriga företag
Kopior av handlingarna ska hållas tillgängliga för alla som är  intresserade senast från sex månader efter räkenskapsårets  utgång. Bestyrkta kopior av handlingarna ska efter  föreläggande av registreringsmyndigheten ges in dit. Ett  föreläggande ska utfärdas när någon begär det. Större företag  och moderföretag i större koncerner är skyldiga att ge in  handlingarna till registreringsmyndigheten även om något  föreläggande inte har meddelats. Handlingarna ska i dessa fall  ha kommit in till myndigheten inom sex månader från  räkenskapsårets utgång.
Med en bestyrkt kopia jämställs vid tillämpningen av denna lag  ett elektroniskt original.
Lag (2024:1115)
.
3 a §
Handlingar som avses i 3 § får överföras elektroniskt  till registreringsmyndigheten.
Ett intyg om fastställelse enligt 3 § första stycket 1 eller 2  får undertecknas med en elektronisk underskrift.
Regeringen eller den myndighet som regeringen bestämmer  meddelar närmare föreskrifter om
1. elektronisk överföring till registreringsmyndigheten av  sådana handlingar som avses i 3 §,
2. bestyrkande av att en elektronisk kopia överensstämmer med  originalet, och
3. den elektroniska underskriften enligt andra stycket.
Lag (2024:347)
.
Registrering i aktiebolagsregistret
3 b §
Ett företag som ska upprätta en hållbarhetsrapport ska  offentliggöra årsredovisningen i det enhetliga  rapporteringsformat som avses i artikel 3 i kommissionens  delegerade förordning (EU) 2019/815.
Lag (2024:347)
.
3 c §
Registreringsmyndigheten ska registrera årsredovisning,  revisionsberättelse och granskningsberättelse för aktiebolag i  aktiebolagsregistret.
Registreringen ska ske på svenska. Om det bolag som en  registrering avser begär det, ska registreringen dessutom ske  på annat officiellt språk inom Europeiska unionen eller på  norska eller isländska.
Den som begär att en registrering ska ske på annat språk än  svenska ska, om Bolagsverket inte medger annat, lämna in en  översättning till det språket av de uppgifter eller handlingar  som ska registreras. Översättningen ska vara gjord av en  översättare som har auktorisation eller motsvarande  behörighet.
Lag (2024:347)
.
Registrering i föreningsregistret
3 d §
Registreringsmyndigheten ska registrera årsredovisning  och revisionsberättelse för ekonomiska föreningar i  föreningsregistret.
Lag (2024:1115)
.
Kungörande
4 §
När årsredovisning, revisionsberättelse och  granskningsberättelse för aktiebolag, handelsbolag, ekonomiska  föreningar eller grupperingar enligt Europaparlamentets och  rådets förordning (EG) nr 1082/2006 har getts in till  registreringsmyndigheten, ska myndigheten kungöra detta.  Kungörandet ska ske i en tidning som myndigheten ger ut.
I fråga om aktiebolag ska en kungörelse vara på samma språk  som registreringen i aktiebolagsregistret.
Regeringen eller den myndighet som regeringen bestämmer får  meddela närmare föreskrifter om sådant kungörande.
Lag (2024:1115)
.
Förseningsavgifter
5 §
Om ett aktiebolag, en ekonomisk förening eller en  stiftelse inte ger in årsredovisning, revisionsberättelse  eller granskningsberättelse enligt 3 § eller om  årsredovisningen saknar sådant intyg som avses i 3 § första  stycket, ska bolaget, föreningen eller stiftelsen betala  förseningsavgift till staten enligt 6 och 6 a §§.
Beslut om förseningsavgift fattas av registreringsmyndigheten.
Lag (2024:1115)
.
6 §
Ett aktiebolag och en ekonomisk förening ska betala en  förseningsavgift om de handlingar som anges i 5 § inte har  kommit in till registreringsmyndigheten inom sju månader från  räkenskapsårets utgång. Om bolaget eller föreningen inom denna  tid har kommit in med anmälan enligt 7 kap. 14 § tredje  stycket aktiebolagslagen (2005:551) eller 6 kap. 13 § tredje  stycket lagen (2018:672) om ekonomiska föreningar, betalat den  avgift som är föreskriven för registrering av en sådan anmälan  och gett in en skriftlig försäkran från bolagets eller  föreningens revisor om att revisionsberättelsen lämnats till  styrelsen, ska dock bolaget eller föreningen betala  förseningsavgift först om handlingarna inte har kommit in inom  nio månader från räkenskapsårets utgång.
En stiftelse som ska ge in de handlingar som anges i 5 § ska  betala en förseningsavgift om handlingarna inte har kommit in  till registreringsmyndigheten inom sex månader från  räkenskapsårets utgång.
Förseningsavgiften ska uppgå till 7 500 kronor för privata  aktiebolag, ekonomiska föreningar och stiftelser och till 
15 000 kronor för publika aktiebolag.
Lag (2024:1115)
.
6 a §
Om de handlingar som anges i 5 § inte har kommit in till  registreringsmyndigheten inom två månader från det att en  underrättelse skickades till aktiebolaget, den ekonomiska  föreningen eller stiftelsen om beslut om förseningsavgift  enligt 6 §, ska en ny förseningsavgift betalas. Den nya  avgiften ska uppgå till 7 500 kronor för privata aktiebolag,  ekonomiska föreningar och stiftelser och till 15 000 kronor  för publika aktiebolag.
Om de handlingar som anges i 5 § inte har kommit in inom två  månader från det att en underrättelse om beslut om  förseningsavgift skickades enligt första stycket, ska  ytterligare en förseningsavgift betalas. Den nya avgiften ska  uppgå till 15 000 kronor för privata aktiebolag, ekonomiska  föreningar och stiftelser och till 30 000 kronor för publika  aktiebolag.
Lag (2024:1115)
.
7 §
Om ett beslut om att aktiebolaget, den ekonomiska  föreningen eller stiftelsen har försatts i konkurs har  registrerats, får beslut om förseningsavgift inte meddelas.
Om ett beslut om att bolaget, föreningen eller stiftelsen har  gått i likvidation har registrerats, får beslut om  förseningsavgift inte meddelas när det gäller redovisning för  tiden före likvidationsbeslutet.
Lag (2024:1115)
.
8 §
Om aktiebolaget, den ekonomiska föreningen eller  stiftelsen inom den tid som avses i 6 eller 6 a § har gett in  kopior av de handlingar som anges i 5 § men kopiorna inte är  bestyrkta eller handlingarna på annat sätt har någon brist som  lätt kan rättas till, får förseningsavgift tas ut endast om  bolaget, föreningen eller stiftelsen har underrättats om  bristen och fått tillfälle att avhjälpa den men inte gjort det  inom den tid som angetts i underrättelsen. En sådan  underrättelse får sändas med posten till den postadress som  bolaget, föreningen eller stiftelsen senast har anmält hos  registreringsmyndigheten eller på annat lämpligt sätt.
Första stycket gäller inte om registreringsmyndigheten har  avregistrerat bolagets adress med stöd av 27 kap. 6 b §  aktiebolagslagen (2005:551) och det inte finns något annat  lämpligt sätt att sända underrättelsen till bolaget.
Lag (2024:1115)
.
9 §
En förseningsavgift ska efterges, om underlåtenheten att  ge in handlingen är ursäktlig med hänsyn till omständigheter  som aktiebolaget, den ekonomiska föreningen eller stiftelsen  inte har kunnat råda över. Avgiften ska också efterges om det  är uppenbart oskäligt att ta ut den.
Registreringsmyndigheten ska pröva om förseningsavgiften ska  efterges även om något yrkande om det inte har framställts, om  det föranleds av vad som har förekommit i ärendet.
Lag (2024:1115)
.
10 §
Om en förseningsavgift inte har betalats efter betalningsuppmaning, skall avgiften lämnas för indrivning. Regeringen får föreskriva att indrivning inte behöver begäras för ringa belopp.
Bestämmelser om indrivning finns i lagen (1993:891) om indrivning av statliga fordringar m.m. Vid indrivning får verkställighet enligt utsökningsbalken ske.
11 §
Ett beslut om förseningsavgift får verkställas även om  det inte har fått laga kraft.
Om ett aktiebolag, en ekonomisk förening eller en stiftelse  har rätt att få tillbaka en betalad förseningsavgift på grund  av en domstols beslut, ska ränta betalas på den återbetalade  förseningsavgiften från och med månaden efter den då  förseningsavgiften betalades in till och med den månad då  återbetalning görs. I fråga om räntans storlek tillämpas 
65 kap. 4 § tredje stycket skatteförfarandelagen (2011:1244).
Lag (2024:1115)
.
Personligt betalningsansvar
12 §
Om en kopia av årsredovisningen, revisionsberättelsen  eller granskningsberättelsen för aktiebolag inte har sänts in  enligt 3 § första stycket inom femton månader efter  räkenskapsårets utgång, svarar styrelseledamöterna och den  verkställande direktören solidariskt för de förpliktelser som  uppkommer för bolaget.
En styrelseledamot eller verkställande direktör går dock fri  från ansvar, om han eller hon visar att underlåtenheten att  sända in årsredovisningen, revisionsberättelsen eller  granskningsberättelsen inte beror på försummelse av honom  eller henne. Ansvar inträder inte för förpliktelser som  uppkommer efter det att handlingarna har kommit in till  registreringsmyndigheten.
Lag (2024:347)
.
Vite
13 §
Var och en som enligt denna lag eller annan författning  är skyldig att ensam eller gemensamt med någon annan till  registreringsmyndigheten ge in redovisningshandling,  revisionsberättelse eller granskningsberättelse, får av  registreringsmyndigheten föreläggas vid vite att fullgöra  denna skyldighet.
Fråga om utdömande av vite prövas av registreringsmyndigheten.
I fråga om stiftelser tillämpas 9 kap. 5 § stiftelselagen 
(1994:1220) i stället för första och andra styckena.
Lag (2024:347)
.
Publicering av årsredovisningen m.m.
14 §
Om ett företag publicerar sin årsredovisning i dess  helhet, ska publiceringen avse årsredovisningen i den form och  med den ordalydelse som har legat till grund för  revisionsberättelsen. Revisionsberättelsen ska åtfölja  årsredovisningen. Om någon revisionsberättelse inte har  lämnats, ska årsredovisningen i stället innehålla uppgift om  detta förhållande och om skälen för det.
I fråga om ett företag som ska upprätta en hållbarhetsrapport  ska det som sägs i första stycket även gälla en  granskningsberättelse.
Lag (2024:347)
.
15 §
Om ett företag publicerar sin årsredovisning i  ofullständigt skick, ska det av publikationen framgå att den  inte är fullständig. Det ska också anges om den fullständiga  årsredovisningen har getts in till registreringsmyndigheten.
När en årsredovisning publiceras i ofullständigt skick, får  den inte åtföljas av revisionsberättelsen eller  granskningsberättelsen. Publikationen ska i stället innehålla  revisorns uttalande om att den fullständiga årsredovisningen  har upprättats enligt lag, liksom uppgift om anmärkningar  enligt
1. 9 kap. 31, 33 och 34 §§ aktiebolagslagen (2005:551),
2. 8 kap. 34, 36 och 37 §§ lagen (2018:672) om ekonomiska  föreningar,
3. 28-30 §§ revisionslagen (1999:1079), och
4. 4 kap. 11 § andra och tredje styckena stiftelselagen 
(1994:1220).
Om någon revisionsberättelse eller granskningsberättelse inte  har lämnats, ska detta förhållande liksom skälen för det  anges.
Trots andra stycket får en ofullständig årsredovisning  publiceras tillsammans med revisionsberättelsen eller  granskningsberättelsen, om ofullständigheten består i att
1. upplysningar enligt 5 kap. 37 § har lämnats utan uppgift om  fördelningen mellan kvinnor och män eller utan uppgift om  fördelningen mellan olika länder, eller
2. uppgift enligt 5 kap. 38 § inte har lämnats.
Lag (2024:347)
.
15 a §
En bolagsstyrningsrapport som enligt 6 kap. 8 § har  upprättats som en handling som är skild från årsredovisningen  ska offentliggöras tillsammans med förvaltningsberättelsen.  Bestämmelserna om offentliggörande av förvaltningsberättelsen  gäller i tillämpliga delar beträffande offentliggörandet av  bolagsstyrningsrapporten.
I stället för att offentliggöra bolagsstyrningsrapporten  tillsammans med förvaltningsberättelsen får bolaget välja att  offentliggöra rapporten genom att göra den tillgänglig på  bolagets webbplats. Förvaltningsberättelsen ska då innehålla  en upplysning om detta och en uppgift om den webbplats där  rapporten finns tillgänglig.
Andra stycket gäller inte om sådana uppgifter som avses i 
7 kap. 31 § andra stycket med stöd av tredje stycket i samma  paragraf har tagits in i moderbolagets bolagsstyrningsrapport  i stället för i förvaltningsberättelsen för koncernen.
Lag (2024:347)
.
15 b §
Ett företag som ska upprätta en hållbarhetsrapport ska  hålla förvaltningsberättelsen tillgänglig utan kostnad på  företagets webbplats. Tillgängliggörandet på webbplatsen ska  ske inom sex månader från balansdagen.
Om företaget inte har någon webbplats ska det hålla en kopia  av förvaltningsberättelsen tillgänglig för den som begär det.
Lag (2024:347)
.
15 c §
Ett dotterföretag som avses i 7 kap. 31 f § ska  offentliggöra hållbarhetsrapporten och den  granskningsberättelse som har lämnats av någon som i Sverige  eller tredjelandet är behörig att lämna en sådan.  Offentliggörandet ska ske i enlighet med 3 §.
En filial som avses i 6 kap. 16 § eller 7 kap. 31 g § ska  offentliggöra hållbarhetsrapporten och granskningsberättelsen.  Offentliggörandet ska ske i enlighet med 13 § lagen (1992:160)  om utländska filialer m.m.
Om tredjelandsföretaget inte har tillhandahållit  granskningsberättelsen eller den information som avses i 
7 kap. 31 f § femte stycket, ska dotterföretaget eller  filialen offentliggöra ett uttalande om detta.
Lag (2024:347)
.
15 d §
De handlingar som avses i 15 c § ska hållas  tillgängliga utan kostnad på dotterföretagets eller filialens  webbplats senast ett år efter balansdagen för det räkenskapsår  som hållbarhetsrapporten avser. Tillgängliggörandet ska ske på  ett av den Europeiska unionens officiella språk eller på  norska eller isländska.
Första stycket gäller inte om handlingarna finns tillgängliga  utan kostnad genom ett offentligt register.
Lag (2024:347)
.
Koncernredovisning
16 §
Detta kapitel ska tillämpas också i fråga om  koncernredovisningen, koncernrevisionsberättelsen,  hållbarhetsrapporten för koncernen och granskningsberättelsen  för koncernen med följande avvikelser:
1. Trots 3 § första stycket 2 och 5 är moderföretag alltid  skyldiga att ge in koncernredovisningen,  koncernrevisionsberättelsen och granskningsberättelsen för  koncernen till registreringsmyndigheten.
2. Trots 15 § andra stycket får en ofullständig  koncernredovisning, förutom i fall som avses i 15 § fjärde  stycket, publiceras tillsammans med  koncernrevisionsberättelsen och granskningsberättelsen för  koncernen, om ofullständigheten består i att uppgifter som  anges i 7 kap. 16 § första stycket 4 och som inte är  väsentliga har utelämnats.
Lag (2024:347)
.
9 kap. Delårsrapport
Skyldighet att lämna delårsrapport
1 §
Ett företag som enligt 1 kap. 1 § andra stycket lagen 
(1995:1559) om årsredovisning i kreditinstitut och  värdepappersbolag eller 1 kap. 1 § tredje stycket lagen 
(1995:1560) om årsredovisning i försäkringsföretag är skyldigt  att upprätta koncernredovisning, ska minst en gång under ett  räkenskapsår som omfattar mer än tio månader lämna en särskild  redovisning (delårsrapport).
Delårsrapporten ska upprättas för en period mellan  räkenskapsårets början och delårsperiodens utgång. Minst en  delårsrapport ska, om inte något annat följer av 16 kap. 5 §  lagen (2007:528) om värdepappersmarknaden, omfatta en period  av minst hälften och högst två tredjedelar av räkenskapsåret.  I 16 kap. lagen om värdepappersmarknaden finns ytterligare  bestämmelser om vilka företag som ska lämna delårsrapport.
Delårsrapporten ska upprättas i vanlig läsbar form eller i  elektronisk form. Den ska avfattas på svenska.
Lag (2022:645)
.
Tillhandahållande av delårsrapport
2 §
Delårsrapporten ska hållas tillgänglig hos företaget för var och en som vill ta del av den. En kopia ska genast sändas till en sådan aktieägare, bolagsman eller medlem som begär det och uppger sin postadress. En delårsrapport som avses i 1 §
andra stycket andra meningen och en delårsrapport som avses i 16 kap. 5 § lagen (2007:528) om värdepappersmarknaden ska senast två månader efter rapportperiodens utgång lämnas till registreringsmyndigheten i enlighet med bestämmelserna i 8 kap. 3, 3 a och 3 c §§.
Om delårsrapporten inte lämnas till registreringsmyndigheten i rätt tid, tillämpas 8 kap. 13 §.
Ytterligare bestämmelser om offentliggörande av delårsrapporter finns i 17 kap. lagen om värdepappersmarknaden, för sådana företag som är skyldiga att upprätta delårsrapport enligt den lagen.
Lag (2013:436)
.
Delårsrapportens innehåll
3 §
Delårsrapporten skall bestå av
1. en balansräkning i sammandrag,
2. en resultaträkning i sammandrag,
3. noter, och
4. delårsinformation.
Balansräkningen och resultaträkningen skall minst innehålla de rubriker och delsummeringar som redovisades i den senaste årsredovisningen. Samma principer skall följas för redovisning och värdering som när årsredovisningen upprättas.
Noterna skall innehålla information om väsentliga beloppsförändringar som inträffat under den aktuella perioden.
Delårsinformationen skall innehålla information om händelser som är av väsentlig betydelse för att förstå utvecklingen av företagets ställning och resultat och en beskrivning av väsentliga risker och osäkerhetsfaktorer som företaget står inför. Delårsinformationen skall dessutom innehålla uppgifter om transaktioner med närstående som väsentligen påverkat företagets ställning och resultat.
Ett moderföretag skall i delårsrapporten, utöver uppgifter om moderföretaget, lämna uppgifter för koncernen motsvarande det som sägs i första-fjärde styckena.
Lag (2007:367)
.
4 §
Om det inte finns särskilda hinder, skall i anslutning till uppgifter enligt 3 § även lämnas motsvarande uppgifter för samma rapportperiod under det närmast föregående räkenskapsåret.
Begrepp och termer skall så långt det är möjligt stämma överens med dem som har använts i den senast framlagda årsredovisningen eller, i förekommande fall, koncernredovisningen.
5 §
Ett företag som omfattas av artikel 4 i Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder skall i fråga om delårsrapporter tillämpa kommissionens förordning (EG)
nr 1725/2003 av den 29 september 2003 om antagande av vissa redovisningsstandarder i enlighet med Europaparlamentets och rådets förordning (EG) nr 1606/2002.
Ett företag som avses i första stycket skall tillämpa enbart följande bestämmelser i detta kapitel:
1. 1 § tredje stycket om språk och form,
2. 2 § om tillhandahållande av delårsrapport m.m.,
3. 3 § första-fjärde styckena om delårsrapportens innehåll för uppgifter om moderföretaget, och
4. 6 § om granskning av revisor.
I delårsrapporten skall företaget dessutom lämna en beskrivning av väsentliga risker och osäkerhetsfaktorer som de företag som ingår i koncernen står inför.
Lag (2007:367)
.
6 §
Om en delårsrapport har granskats av en revisor, skall även revisorns rapport bifogas delårsrapporten.
Om delårsrapporten inte är granskad av en revisor, skall det anges i rapporten.
Lag (2007:367)
.
10 kap. Överklagande
1 §
Beslut av registreringsmyndigheten enligt denna lag får  överklagas hos allmän förvaltningsdomstol. I fråga om beslut  som avses i 8 kap. 6, 6 a, 9 och 13 §§ gäller att överklagande  ska ske inom två månader från dagen för beslutet.
Prövningstillstånd krävs vid överklagande till kammarrätten.
Lag (2024:1115)
.
Övergångsbestämmelser
1995:1554
1. Denna lag träder i kraft den 1 januari 1996.
2. Bestämmelserna i 8 kap., 9 kap. 2 § andra stycket och 10 kap. 2 §
skall tillämpas första gången i fråga om offentliggörande av årsredovisning, koncernredovisning, revisionsberättelse och delårsrapport avseende det räkenskapsår som inleds närmast efter den 31 december 1995.
3. I bolag som avses i 1 kap. 1 § andra stycket lagen
(1995:1559) om årsredovisning i kreditinstitut och värdepappersbolag och 1 kap. 1 § andra stycket lagen
(1995:1560) om årsredovisning i försäkringsföretag skall bestämmelserna i 2 - 6 kap., 9 kap. 1 §, 2 § första stycket, 3 och 4§§ samt 10 kap. 1 § tillämpas första gången i fråga om det räkenskapsår som inleds närmast efter den 31 december 1995.
I övriga bolag skall de angivna bestämmelserna samt bestämmelserna i 7 kap. tillämpas första gången i fråga om det räkenskapsår som inleds närmast efter den 31 december 1996.
Aktiebolag som vid utgången av år 1997 tillämpat äldre bestämmelser får dock göra det även fortsättningsvis intill utgången av det sista räkenskapsår som inletts före den 1 april 1998. I aktiebolag som har avförts från aktiebolagsregistret senast den 31 december 1997 och i aktiebolag som avförs från aktiebolagsregistret enligt punkten 5 i övergångsbestämmelserna till lagen (1994:802) om ändring i aktiebolagslagen (1975:1385)
efter ansökan som har skett före utgången av oktober 1997 skall de angivna bestämmelserna över huvud taget inte tillämpas.
Lag (1997:978)
.
4. Förekommer i lag eller annan författning hänvisning till en föreskrift i 11 kap. aktiebolagslagen som har ersatts genom en bestämmelse i denna lag, tillämpas i stället den nya bestämmelsen.
5. Bestämmelsen i 4 kap. 5 § tredje stycket skall inte tillämpas på nedskrivning som har gjorts före lagens ikraftträdande.
6. Belopp som har avsatts till uppskrivningsfond före lagens ikraftträdande får användas även för nödvändiga nedskrivningar på anläggningstillgångar. Om detta görs skall upplysning om detta lämnas i en not.
1997:545
Denna lag träder i kraft den 1 november 1997. Äldre föreskrifter gäller för beräkning av ränta för tid före den 1 januari 1998.
1998:9
Denna lag träder i kraft den 1 januari 1999 och tillämpas första gången i fråga om det räkenskapsår som inleds närmast efter den 31 december 1998.
1998:761
1. Denna lag träder i kraft den 1 januari 1999.
2. Bestämmelserna i 5 kap. 19 a § och 8 kap. 2 § skall tillämpas första gången för det räkenskapsår som inleds närmast efter den 31 december 1998.
3. Om anmälan om fortsatt bolagsstämma har gjorts före ikraftträdandet, skall 8 kap. 6 § tillämpas i sin äldre lydelse.
Lag (1998:1549)
.
1999:1112
1. Denna lag träder i kraft den 1 januari 2000 och tillämpas första gången för det räkenskapsår som inleds närmast efter den 31 december 1999.
2. Föreskriften i 4 kap. 5 § tredje stycket gäller inte nedskrivning som har gjorts innan ett företag, för vilket årsredovisningslagen (1995:1554) inte har gällt tidigare, första gången tillämpar lagen.
3. Belopp som har satts av till uppskrivningsfond med stöd av 9 kap. 4 § första stycket lagen om ekonomiska föreningar
(1987:667) får användas även för nödvändiga nedskrivningar av anläggningstillgångar. Om detta görs, skall upplysning om detta lämnas i en not.
4. Lagen (1980:1103) om årsredovisning m.m. i vissa företag skall upphöra att gälla vid utgången av år 1999. Lagen skall dock fortfarande tillämpas för räkenskapsår som har inletts före nämnda tidpunkt. I fråga om juridiska personer som avses i 2 kap. 2 § första stycket bokföringslagen (1999:1078), med undantag för Svenska kyrkan och dess organisatoriska delar, skall lagen tillämpas även för räkenskapsår som inleds före utgången av år 2000.
2000:34
Denna lag träder i kraft den 1 mars 2000 och tillämpas första gången för det räkenskapsår som inleds närmast efter den 31 december 2000.
2000:73
Denna lag träder i kraft den 10 mars 2000. Äldre bestämmelser gäller dock fortfarande i fråga om redovisningen för räkenskapsår som har avslutats före lagens ikraftträdande.
2001:934
1. Denna lag träder i kraft den 1 januari 2002.
2. De nya bestämmelserna i 8 kap. 7 § tillämpas beträffande årsredovisningar och revisionsberättelser för räkenskapsår som avslutas den 31 december 2001 eller senare.
2002:1062
1. Denna lag träder i kraft den 1 juli 2003 och tillämpas första gången för det räkenskapsår som inleds närmast efter den 31 december 2002.
2. För räkenskapsår som inleds under första halvåret 2003 skall uppgift om sjukfrånvaron avse tiden efter den 30 juni 2003.
2003:487
Denna lag träder i kraft den 1 januari 2004 och tillämpas för räkenskapsår som avslutas den 31 december 2003 eller senare.
2003:774
Denna lag träder i kraft den 1 januari 2004 och tillämpas första gången för det räkenskapsår som inleds närmast efter den 31 december 2003.
2004:244
1. Denna lag träder i kraft den 1 juli 2004.
2. Ärenden som har kommit in till Patent- och registreringsverket men i vilka verket inte har fattat beslut före ikraftträdandet skall överlämnas till Bolagsverket för fortsatt handläggning.
2004:1173
1. Denna lag träder i kraft den 1 januari 2005 och tillämpas första gången för räkenskapsår som inleds närmast efter den 31 december 2004. Bestämmelserna i 4 kap. 14 f och 14 g §§ får dock tillämpas först för det räkenskapsår som inleds närmast efter den 31 december 2011.
Lag (2010:690)
.
2. Ett företag som upprättar koncernredovisning med tillämpning av de redovisningsstandarder som har antagits enligt Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder får föra över belopp som i koncernredovisningen har avsatts till kapitalandelsfonden till fritt eget kapital.
2005:192
Denna lag träder i kraft den 1 maj 2005 och tillämpas första gången för det räkenskapsår som inleds närmast efter den 30 april 2005.
2005:556
1. Denna lag träder i kraft den 1 januari 2006 och tillämpas första gången för det räkenskapsår som inleds närmast efter den 31 december 2005.
2. Medel som har tillförts överkursfonden före den 1 januari 2006 utgör även därefter bundet eget kapital. I den första årsredovisning som upprättas efter den 1 januari 2006 skall de tas upp under reservfonden.
2006:456
Denna lag träder i kraft den 1 juli 2006 och tillämpas första gången för det räkenskapsår som inleds närmast efter utgången av juni 2006.
2006:565
Denna lag träder i kraft den 1 juli 2006 och tillämpas första gången för räkenskapsår som inleds närmast efter den 30 juni 2006.
2006:871
Denna lag träder i kraft den 1 januari 2007 och tillämpas första gången för det räkenskapsår som inleds närmast efter den 31 december 2006.
2007:132
Denna lag träder i kraft den 1 maj 2007 och tillämpas första gången för räkenskapsår som inleds närmast efter den 30 april 2007.
2007:367
1. Denna lag träder i kraft den 1 juli 2007.
2. Företag som inte omfattas av 16 kap. 5 § lagen (2007:528) om värdepappersmarknaden får tillämpa bestämmelserna i 9 kap. 3 §
om delårsrapporters innehåll m.m. i deras lydelse före den 1 juli 2007 för räkenskapsår som avslutas senast den 30 juni 2008. Sådana företag behöver inte heller tilllämpa 9 kap. 6 §
om revisors granskning för nämnda räkenskapsår.
Lag (2007:541)
.
2007:872
Denna lag träder i kraft den 1 januari 2008 och tillämpas första gången för det räkenskapsår som inleds närmast efter utgången av december 2007.
2009:34
Denna lag träder i kraft den 1 mars 2009 och tillämpas första gången för det räkenskapsår som inleds närmast efter den 28 februari 2009.
2009:573
Denna lag träder i kraft den 1 juli 2009 och tillämpas första gången för det räkenskapsår som påbörjas närmast efter den 30 juni 2009.
2010:686
Denna lag träder i kraft den 1 augusti 2010 och tillämpas första gången för det räkenskapsår som avslutas närmast efter den 31 juli 2010.
2010:848
Denna lag träder i kraft den 1 november 2010 och tillämpas första gången för det räkenskapsår som inleds närmast efter den 31 oktober 2010.
2010:1515
1. Denna lag träder i kraft den 1 januari 2011.
2. Bestämmelsen i 4 kap. 3 § tredje stycket i sin nya lydelse tillämpas första gången för det räkenskapsår som inleds närmast efter den 31 december 2010. Övriga bestämmelser tillämpas första gången för det räkenskapsår som avslutas närmast efter den 31 december 2010.
2011:1377
Denna lag träder i kraft den 1 januari 2012 och tillämpas på ränta som hänför sig till tid från och med den 1 januari 2013.
2014:542
1. Denna lag träder i kraft den 1 augusti 2014.
2. Äldre föreskrifter får tillämpas för det räkenskapsår som har inletts närmast före ikraftträdandet.
2015:813
1. Denna lag träder i kraft den 1 januari 2016.
2. Lagen tillämpas första gången för det räkenskapsår som inleds närmast efter den 31 december 2015.
2016:113
1. Denna lag träder i kraft den 1 juli 2016.
2. De nya bestämmelserna i 3 kap. 7 §, 6 kap. 2 § och 7 kap. 
8 och 32 §§ tillämpas första gången för det räkenskapsår som  inleds närmast efter den 30 juni 2016.
2016:947
1. Denna lag träder i kraft den 1 december 2016.
2. Lagen tillämpas första gången för det räkenskapsår som  inleds närmast efter den 31 december 2016.
2020:1033
1. Denna lag träder i kraft den 2 januari 2021.
2. Äldre bestämmelser gäller dock fortfarande för aktiebolag  och ekonomiska föreningar som omfattas av punkt 2 och 3 i  ikraftträdande- och övergångsbestämmelserna till lagen 
(2020:1026) om upphävande av lagen (2004:299) om  inlåningsverksamhet.
2022:1028
1. Denna lag träder i kraft den 1 januari 2023.
2. De nya reglerna tillämpas första gången för det  räkenskapsår som inleds närmast efter utgången av 2022.
2024:347
1. Denna lag träder i kraft den 1 juli 2024.
2. För bolag som avses i 6 kap. 10 § första stycket, vars  överlåtbara värdepapper är upptagna till handel på en reglerad  marknad och som under det senaste räkenskapsåret före  ikraftträdandet i genomsnitt har haft fler än 500 anställda  ska de nya bestämmelserna om hållbarhetsrapport tillämpas  första gången för det räkenskapsår som inleds närmast efter  utgången av juni 2024.
3. Det som sägs i punkten 2 gäller även bolag som avses i 
7 kap. 31 a § första stycket, varvid det som sägs om antalet  anställda i stället ska avse koncernen.
4. För bolag som avses i 6 kap. 10 § första stycket eller 
7 kap. 31 a § första stycket, men som inte omfattas av  punkterna 2 eller 3 ska de nya bestämmelserna om  hållbarhetsrapport tillämpas första gången för det  räkenskapsår som inleds närmast efter utgången av 2024.
5. För bolag som avses i 6 kap. 10 § andra stycket ska de nya  bestämmelserna om hållbarhetsrapport tillämpas första gången  för det räkenskapsår som inleds närmast efter utgången av 
2025. Sådana bolag får dock, för räkenskapsår som inleds före  utgången av 2027, underlåta att upprätta hållbarhetsrapport,  förutsatt att bolaget i förvaltningsberättelsen anger varför  en sådan rapport inte har upprättats.
6. Om information om ett bolags värdekedja inte finns  tillgänglig, behöver den nya bestämmelsen om bolagets  värdekedja i 6 kap. 12 c § andra stycket inte tillämpas av  bolaget under de första tre räkenskapsåren från det att de nya  bestämmelserna om hållbarhetsrapport blev tillämpliga i  enlighet med punkterna 2-5. Om bolaget inte tillämpar  bestämmelsen, ska det i hållbarhetsrapporten redogöra för de  ansträngningar som har gjorts för att erhålla informationen,  skälen till att informationen inte har kunnat erhållas och det  sätt på vilket bolaget avser att i framtiden ta fram  informationen.
7. Till och med det räkenskapsår som inleds närmast efter  utgången av 2028 ska det som sägs om undantag från  rapporteringsskyldighet i 6 kap. 11 a § första stycket och 
7 kap. 31 b § första stycket även gälla om ett dotterföretag,  vars moderföretag har sitt säte utanför Europeiska ekonomiska  samarbetsområdet (EES), upprättar en hållbarhetsrapport för  koncernen som omfattar koncernens alla dotterföretag inom EES.  Detta förutsätter dock att dotterföretaget är ett av de  dotterföretag i koncernen som har genererat den största  omsättningen inom EES under minst ett av de fem föregående  räkenskapsåren. Om hållbarhetsrapporten för koncernen  innehåller de upplysningar som avses i artikel 8 i  Europaparlamentets och rådets förordning (EU) 2020/852 för  koncernens alla dotterföretag inom EES, ska kraven i 6 kap. 
11 a § tredje stycket 2 och 7 kap. 31 b § tredje stycket 2  anses vara uppfyllda.
8. Ett bolag som var skyldigt att upprätta en  hållbarhetsrapport före ikraftträdandet av denna lag ska  tillämpa bestämmelserna om hållbarhetsrapport i den äldre  lydelsen, dock längst till dess de nya bestämmelserna om  hållbarhetsrapport ska börja tillämpas av bolaget enligt  punkterna 2-5.
9. Den nya bestämmelsen i 5 kap. 38 § ska tillämpas första  gången för det räkenskapsår som inleds närmast efter utgången  av 2024.
10. De nya bestämmelserna i 6 kap. 16 § och 7 kap. 31 f och 
31 g §§ ska tillämpas första gången för det räkenskapsår som  inleds närmast efter utgången av 2027.
11. Lagen ska i övrigt tillämpas första gången för det  räkenskapsår som inleds närmast efter utgången av juni 2024.
2024:1115
1. Denna lag träder i kraft den 1 januari 2025.
2. De nya bestämmelserna i 8 kap. 3 d och 6 a §§ och  bestämmelserna i 8 kap. 3 och 4-6 §§ i den nya lydelsen  tillämpas första gången för det räkenskapsår som inleds  närmast efter den 31 december 2024.
Bilaga 1
Uppställningsform för balansräkningen (kontoform)
TILLGÅNGAR
A. Tecknat men ej inbetalt kapital
B. Anläggningstillgångar
I. Immateriella anläggningstillgångar
1. Balanserade utgifter för utvecklingsarbeten och liknande  arbeten
2. Koncessioner, patent, licenser, varumärken samt liknande  rättigheter
3. Hyresrätter och liknande rättigheter
4. Goodwill
5. Förskott avseende immateriella anläggningstillgångar
II. Materiella anläggningstillgångar
1. Byggnader och mark
2. Maskiner och andra tekniska anläggningar
3. Inventarier, verktyg och installationer
4. Pågående nyanläggningar och förskott avseende materiella  anläggningstillgångar
III. Finansiella anläggningstillgångar
1. Andelar i koncernföretag
2. Fordringar hos koncernföretag
3. Andelar i intresseföretag och gemensamt styrda företag
4. Fordringar hos intresseföretag och gemensamt styrda företag
5. Ägarintressen i övriga företag
6. Fordringar hos övriga företag som det finns ett  ägarintresse i
7. Andra långfristiga värdepappersinnehav
8. Lån till delägare och andra, till vilka delägare står i  sådant förhållande
som sägs i 21 kap. 1 § 3, 4 eller 5 aktiebolagslagen 
(2005:551)
9. Andra långfristiga fordringar
C. Omsättningstillgångar
I. Varulager m.m.
1. Råvaror och förnödenheter
2. Varor under tillverkning
3. Färdiga varor och handelsvaror
4. Pågående arbete för annans räkning
5. Förskott till leverantörer
II. Fordringar
1. Kundfordringar
2. Fordringar hos koncernföretag
3. Fordringar hos intresseföretag och gemensamt styrda företag
4. Fordringar hos övriga företag som det finns ett  ägarintresse i
5. Övriga fordringar
6. Förutbetalda kostnader och upplupna intäkter
III. Kortfristiga placeringar
1. Andelar i koncernföretag
2. Övriga kortfristiga placeringar
IV. Kassa och bank
EGET KAPITAL, AVSÄTTNINGAR OCH SKULDER
A. Eget kapital, med uppgift om vad som utgör fritt eget  kapital och bundet eget kapital
Aktiebolag:
I. Aktiekapital
II. Överkursfonder
1. Bunden överkursfond
2. Fri överkursfond
III. Uppskrivningsfond
IV. Andra fonder
1. Reservfond
2. Kapitalandelsfond
3. Fond för verkligt värde
4. Fond för utvecklingsutgifter
5. Övrigt
V. Balanserad vinst eller förlust
VI. Årets resultat
Ekonomiska föreningar:
I. Inbetalda insatser och emissionsinsatser
1. Medlemsinsatser
2. Förlagsinsatser
II. Uppskrivningsfond
III. Andra fonder
1. Reservfond
2. Kapitalandelsfond
3. Fond för verkligt värde
4. Fond för utvecklingsutgifter
5. Övrigt
IV. Balanserad vinst eller förlust
V. Årets resultat
Handelsbolag och enskilda näringsidkare:
I. Eget kapital vid räkenskapsårets början
II. Insättningar eller uttag under året
III. Förändringar i kapitalandelsfonden
IV. Förändringar i fonden för verkligt värde
V. Årets resultat
VI. Eget kapital vid räkenskapsårets slut
Övriga företag:
I. Kapital
II. Fonder
1. Underhålls- och förnyelsefond
2. Kapitalinkomstfond
3. Kapitalandelsfond
4. Fond för verkligt värde
5. Övrigt
III. Balanserad vinst eller förlust
IV. Årets resultat
B. Obeskattade reserver
C. Avsättningar
1. Avsättningar för pensioner och liknande förpliktelser
2. Avsättningar för skatter
3. Övriga avsättningar
D. Skulder
1. Obligationslån
2. Skulder till kreditinstitut
3. Förskott från kunder (får även redovisas som avdragspost  under
Varulager m.m.)
4. Leverantörsskulder
5. Växelskulder
6. Skulder till koncernföretag
7. Skulder till intresseföretag och gemensamt styrda företag
8. Skulder till övriga företag som det finns ett ägarintresse  i
9. Skatteskulder
10. Övriga skulder
11. Upplupna kostnader och förutbetalda intäkter
Lag (2024:347)
.
Bilaga 2
Uppställningsform I för resultaträkning (rapportform med kostnadsslagsindelning)
1. Nettoomsättning
2. Förändring av varulager
3. Aktiverat arbete för egen räkning
4. Övriga rörelseintäkter
5. Råvaror och förnödenheter
6. Övriga externa kostnader
7. Personalkostnader
8. Avskrivningar och nedskrivningar av materiella och immateriella anläggningstillgångar
9. Nedskrivningar av omsättningstillgångar utöver normala nedskrivningar
10. Övriga rörelsekostnader
11. Intäkter från andelar i koncernföretag
12. Intäkter från andelar i intresseföretag och gemensamt styrda företag
13. Intäkter från övriga företag som det finns ett ägarintresse i
14. Intäkter från övriga värdepapper och fordringar som är anläggningstillgångar (med särskild uppgift om intäkter från koncernföretag)
15. Övriga ränteintäkter och liknande intäkter (med särskild uppgift om intäkter från koncernföretag)
16. Nedskrivningar av finansiella anläggningstillgångar och kortfristiga placeringar
17. Räntekostnader och liknande kostnader (med särskild uppgift om kostnader som avser koncernföretag)
18. Bokslutsdispositioner
19. Skatt på årets resultat
20. Övriga skatter
21. Årets resultat
Lag (2015:813)
.
Bilaga 3
Uppställningsform II för resultaträkning (rapportform med funktionsindelning)
1. Nettoomsättning
2. Kostnad för sålda varor
3. Bruttoresultat
4. Försäljningskostnader
5. Administrationskostnader
6. Övriga rörelseintäkter
7. Övriga rörelsekostnader
8. Intäkter från andelar i koncernföretag
9. Intäkter från andelar i intresseföretag och gemensamt styrda företag
10. Intäkter från övriga företag som det finns ett ägarintresse i
11. Intäkter från övriga värdepapper och fordringar som är anläggningstillgångar (med särskild uppgift om intäkter från koncernföretag)
12. Övriga ränteintäkter och liknande intäkter (med särskild uppgift om intäkter från koncernföretag)
13. Nedskrivningar av finansiella anläggningstillgångar och kortfristiga placeringar
14. Räntekostnader och liknande kostnader (med särskild uppgift om kostnader som avser koncernföretag)
15. Bokslutsdispositioner
16. Skatt på årets resultat
17. Övriga skatter
18. Årets resultat
Lag (2015:813)
.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.