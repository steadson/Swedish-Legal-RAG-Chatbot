Title: Vapenlag (1996:67)
SFS Number: Svensk författningssamling 1996:67
URL: https://www.riksdagen.se/sv/dokument-och-lagar/dokument/svensk-forfattningssamling/vapenlag-199667_sfs-1996-67/
Source Link: http://rkrattsbaser.gov.se/sfst?bet=1996:67
Amendment Register Link: http://rkrattsbaser.gov.se/sfsr?bet=1996:67
Ministry/Authority: Justitiedepartementet L4
Issued: 1996-02-08
Metadata: {"Utfärdad": "1996-02-08", "Ändrad": "t.o.m. SFS 2024:828"}

==================================================

Vapenlag (1996:67)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1996:67
Departement/myndighet
:   
Justitiedepartementet L4
Utfärdad
:   
1996-02-08
Ändrad
:   
t.o.m. SFS 2024:828
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens tillämpningsområde
1 a kap. Behandling av personuppgifter i vapenregister och vapenärenden
2 kap. Tillstånd och auktorisation
2 a kap. Märkning
3 kap. Utlåning av skjutvapen
4 kap. Ändring, reparation och skrotning av skjutvapen
5 kap. Förvaring och transport av skjutvapen, ammunition och  ljuddämpare
6 kap. Återkallelse av tillstånd, omhändertagande av vapen och ammunition, m.m.
7 kap. Inlösen av vapen, ammunition och vapentillbehör
8 kap. Vapen, ammunition och vapentillbehör i dödsbon och  konkursbon
9 kap. Straff och förverkande
10 kap. Överklagande
11 kap. Bemyndiganden
Övergångsbestämmelser
1 kap. Lagens tillämpningsområde
1 §
Denna lag gäller skjutvapen, vissa föremål som i lagen  jämställs med skjutvapen, ammunition, ljuddämpare och  vapenmagasin.
Lag (2023:372)
.
2 §
Med skjutvapen förstås i denna lag vapen med vilka kulor, hagel, harpuner eller andra projektiler kan skjutas ut med hjälp av krutladdningar, kolsyreladdningar, komprimerad luft eller andra liknande utskjutningsmedel.
3 §
Vad som sägs om skjutvapen gäller också
a) anordningar som till verkan och ändamål är jämförliga med  skjutvapen,
b) obrukbara vapen som i brukbart skick skulle räknas som  skjutvapen,
c) start- och signalvapen som laddas med patroner,
d) armborst,
e) tårgasanordningar och andra till verkan och ändamål  jämförliga anordningar,
f) slutstycken, eldrör, pipor, stommar, lådor, trummor och  mantlar till skjutvapen, eller armborststommar med  avfyrningsanordningar,
g) anordningar som kan bäras i handen och är avsedda att med  elektrisk ström bedöva människor eller tillfoga dem smärta,  och
h) anordningar som gör att skjutvapen kan användas med annan  ammunition än de är avsedda för.
Lag (2022:132)
.
4 §
Vad som sägs om skjutvapen gäller inte
a) salutkanoner som inte kan laddas med gastäta enhetspatroner,
b) skjutvapen som har tillverkats före år 1890 och som inte är avsedda för gastäta enhetspatroner,
c) bultpistoler avsedda för byggnadsarbete,
d) andra arbetsverktyg avsedda för slakt eller för industriellt eller liknande bruk, och
e) skjutanordningar avsedda för livräddning eller liknande ändamål.
Lag (2006:386)
.
5 §
Med ammunition förstås i denna lag patroner och projektiler till handvapen som lagen tillämpas på samt tändhattar och andra tändmedel till sådana patroner och projektiler.
6 §
Bestämmelser om ammunition som räknas till explosiva varor finns även i lagen (2010:1011) om brandfarliga och explosiva varor.
Lag (2010:1012)
.
7 §
Denna lag gäller inte
a) hagel och andra massiva kulor,
b) projektiler avsedda för armborst eller för luft-, kolsyre-, fjäder- eller harpunvapen,
c) kolsyrepatroner,
d) patronhylsor utan tändhatt avsedda för handvapen som lagen tillämpas på, och
e) patroner avsedda för start- eller signalvapen.
7 a §
Med vapenmagasin avses i denna lag löstagbara magasin  för halvautomatiska skjutvapen med centralantändning, under  förutsättning att magasinet kan innehålla
- fler än 20 patroner, eller
- fler än 10 patroner, om magasinet är möjligt att sätta in i  ett skjutvapen vars pipas längd överstiger 30 cm eller vars  totala längd överstiger 60 cm.
Lag (2023:372)
.
8 §
I fråga om skjutvapen som innehas av staten gäller endast 
1 a kap. 6-11 §§ och 2 a kap. 5 §. Lagen gäller inte  ammunition, ljuddämpare eller vapenmagasin som innehas av  staten.
I fråga om skjutvapen och ammunition som tillverkas för staten  gäller endast 2 a kap. 1-4 och 6 §§.
Lag (2023:372)
.
1 a kap. Behandling av personuppgifter i vapenregister och vapenärenden
Förhållandet till annan reglering
1 §
Bestämmelserna i detta kapitel kompletterar  Europaparlamentets och rådets förordning (EU) 2016/679 av den 
27 april 2016 om skydd för fysiska personer med avseende på  behandling av personuppgifter och om det fria flödet av sådana  uppgifter och om upphävande av direktiv 95/46/EG (allmän  dataskyddsförordning), här benämnd EU:s dataskyddsförordning.
Vid behandling av personuppgifter som omfattas av EU:s  dataskyddsförordning gäller lagen (2018:218) med  kompletterande bestämmelser till EU:s dataskyddsförordning och  föreskrifter som har meddelats i anslutning till den lagen, om  inte annat följer av detta kapitel eller föreskrifter som har  meddelats i anslutning till kapitlet.
Lag (2019:430)
.
1 a §
Vid behandling av personuppgifter som omfattas av  brottsdatalagen (2018:1177) gäller bestämmelserna i detta  kapitel utöver den lagen.
Lag (2019:430)
.
Personuppgiftsansvar
2 §
Polismyndigheten är personuppgiftsansvarig för behandling av personuppgifter i vapenregister och vapenärenden.
Lag (2019:430)
.
Behandling av känsliga personuppgifter
3 §
Om uppgifter om en person behandlas, får de kompletteras  med känsliga personuppgifter när detta är absolut nödvändigt  för syftet med behandlingen. Känsliga personuppgifter får  också behandlas om det är nödvändigt för diarieföring eller om  uppgifterna har lämnats till Polismyndigheten i en anmälan  eller liknande och behandlingen är nödvändig för hand-
läggningen.
Vad som avses med känsliga personuppgifter framgår av  artikel 9.1 i EU:s dataskyddsförordning och 2 kap. 11-13 §§  brottsdatalagen (2018:1177).
Lag (2019:430)
.
4 §
Det är förbjudet att utföra sökningar i syfte att få fram  ett urval av personer grundat på känsliga personuppgifter.
Lag (2019:430)
.
Tillgången till personuppgifter
5 §
Tillgången till personuppgifter ska begränsas till vad varje tjänsteman behöver för att kunna fullgöra sina arbetsuppgifter.
Lag (2014:591)
.
Skadestånd vid personuppgiftsbehandling som omfattas av  brottsdatalagen
6 §
Bestämmelsen om skadestånd i 7 kap. 1 § brottsdatalagen 
(2018:1177) ska tillämpas om behandling av personuppgifter som  omfattas av brottsdatalagen skett i strid med detta kapitel  eller föreskrifter som har meddelats i anslutning till  kapitlet.
Lag (2019:430)
.
Vapenregister
7 §
Polismyndigheten ska med hjälp av automatiserad behandling  föra separata register över
1. personer och organisationer som enligt denna lag har  meddelats tillstånd att inneha skjutvapen, ammunition,  ljuddämpare eller vapenmagasin eller tillstånd att låna  skjutvapen samt personer som tillhör hemvärnets
personal och som av Försvarsmakten har tilldelats skjutvapen  för förvaring i bostaden (vapeninnehavarregistret),
2. de skjutvapen för vilka tillstånd till innehav har  meddelats enligt denna lag samt skjutvapen som upphittats  eller anmälts stulna eller försvunna (vapenregistret),
3. personer och organisationer som har meddelats tillstånd  enligt denna lag att driva handel med skjutvapen eller  yrkesmässigt förmedla skjutvapen eller ammunition, fysiska  personer som har ett betydande inflytande över en juridisk  person som har tillstånd att driva sådan handel eller  förmedling, personer som har godkänts att som föreståndare  eller ersättare svara för sådan verksamhet samt personer och  organisationer som har meddelats tillstånd enligt denna lag  att ta emot skjutvapen för översyn eller reparation 
(vapenhandlarregistret och vapenmäklarregistret), och
4. sammanslutningar som har auktoriserats enligt denna lag 
(registret över auktoriserade sammanslutningar för jakt- eller  målskytte).
Av vapeninnehavarregistret får det inte framgå vilka vapen som  Försvarsmakten har tilldelat någon som tillhör hemvärnets  personal. Registret får inte användas för att göra  automatiserade sammanställningar över personer som tillhör  hemvärnets personal.
Lag (2023:372)
.
Vapenregistrens ändamål
8 §
Vapenregistren ska ha till ändamål att
1. underlätta handläggningen av frågor om tillstånd enligt denna lag, och
2. ge information om sådana uppgifter som behövs för att förebygga, förhindra eller upptäcka brottslig verksamhet eller för att utreda eller beivra brott med anknytning till skjutvapen.
Lag (2014:591)
.
Bevarande och gallring av uppgifter i vapenregister
9 §
Har upphävts genom
lag (2019:430)
.
10 §
Uppgifter om sådana skjutvapen och vapendelar som avses i 
2 a kap. ska bevaras i vapenregister i 30 år efter det att  skjutvapnet eller vapendelen har skrotats. Om skjutvapnet  eller vapendelen har överförts till en mottagare i utlandet  ska uppgifterna i stället bevaras i 30 år efter utförseln, om  skjutvapnet eller vapendelen inte dessförinnan har  återinförts.
Uppgifter om namn, adress och organisations- eller  personnummer avseende den som har meddelats tillstånd att  inneha sådana skjutvapen eller vapendelar ska bevaras under  samma tid.
När perioden om 30 år har löpt ut ska personuppgifter i  vapenregister raderas.
Lag (2023:372)
.
11 §
Uppgifter i vapeninnehavarregistret om personer som tillhör hemvärnets personal ska gallras när Försvarsmakten har meddelat att uppgiften inte längre är aktuell.
Lag (2014:591)
.
Utlämnande av uppgifter i vapenregister
12 §
Personuppgifter som behandlas i vapenregister och som är nödvändiga för att framställa rättsstatistik ska lämnas till den myndighet som ansvarar för att framställa sådan statistik.
Lag (2014:591)
.
13 §
Om det är förenligt med svenska intressen, får personuppgifter som behandlas i vapenregister lämnas till
1. Interpol eller Europol, eller till en polismyndighet eller åklagarmyndighet i en stat som är ansluten till Interpol, om det behövs för att myndigheten eller organisationen ska kunna förebygga, förhindra, upptäcka, utreda eller beivra brott, eller
2. utländsk underrättelse- eller säkerhetstjänst.
Uppgifter får vidare lämnas till en utländsk myndighet eller mellanfolklig organisation, om utlämnandet följer av en internationell överenskommelse som Sverige efter riksdagens godkännande har tillträtt.
Lag (2014:591)
.
14 §
Säkerhetspolisen, Tullverket och Kustbevakningen får medges direktåtkomst till vapenregister.
En myndighet som har beviljats direktåtkomst ansvarar för att tillgången till personuppgifter begränsas till vad varje tjänsteman behöver för att kunna fullgöra sina arbetsuppgifter.
Lag (2015:448)
.
Ytterligare föreskrifter
15 §
Regeringen eller den myndighet som regeringen bestämmer meddelar ytterligare föreskrifter om
1. förande av vapenregister,
2. åtkomst till uppgifter i registren,
3. digital arkivering, och
4. att personuppgifter som behandlas i vapenregister får lämnas ut även i andra fall än som avses i 12-14 §§.
Lag (2014:591)
.
2 kap. Tillstånd och auktorisation
Tillståndsplikt
1 §
Tillstånd krävs för att
a) inneha skjutvapen, ammunition, ljuddämpare eller  vapenmagasin,
b) driva handel med skjutvapen,
c) yrkesmässigt förmedla skjutvapen eller ammunition,
d) yrkesmässigt ta emot skjutvapen för reparation eller  översyn, eller
e) föra in skjutvapen, ammunition eller ljuddämpare till  Sverige.
Tillstånd krävs inte för den som har fyllt arton år om vapnet  har en begränsad effekt i förhållande till andra jämförliga  skjutvapen (effektbegränsade vapen) och vapnet är
1. ett kolsyre-, luft- eller fjädervapen eller ett vapen med  ett annat liknande utskjutningsmedel och är avsett för  målskjutning, eller
2. ett harpunvapen.
Tillstånd krävs inte heller om innehavaren har lånat vapnet  enligt bestämmelserna i 3 kap. 1 a eller 7 §.
Tillstånd krävs inte heller för verksamhet som omfattas av  tillstånd enligt 3 eller 4 § lagen (1992:1300) om  krigsmateriel.
Lag (2023:372)
.
Tillståndsmyndighet
2 §
Polismyndigheten prövar frågor om tillstånd enligt denna lag.
Tillstånd att inneha skjutvapen, ammunition eller ljuddämpare
3 §
Tillstånd att inneha skjutvapen får meddelas
1. enskilda personer,
2. sammanslutningar för jakt- eller målskytte, som uppfyller  höga krav på säkerhet i fråga om handhavande av vapen och
a) har auktoriserats enligt 17 §, eller
b) är anslutna till en auktoriserad sammanslutning och har en  stabil organisation och kontinuerlig skytteverksamhet,
3. huvudmän för museer, om museet får statsbidrag enligt  särskilda föreskrifter eller om museet ägs av en kommun, en  region eller en stiftelse som står under länsstyrelsens  tillsyn: för vapen som ska ingå i samlingarna, och
4. auktoriserade bevakningsföretag: för utlåning till väktare  som har meddelats tillstånd att som lån inneha ett sådant  vapen.
Lag (2019:895)
.
4 §
En enskild person får meddelas tillstånd att inneha ett skjutvapen endast om den enskilde behöver vapnet för ett godtagbart ändamål. Tillstånd att inneha ett skjutvapen som huvudsakligen har samlarvärde, prydnadsvärde eller särskilt affektionsvärde för sökanden, får meddelas även för andra ändamål än skjutning. I ett sådant fall får vapnet inte utan särskilt tillstånd användas för skjutning.
Lag (2000:147)
.
5 §
Tillstånd att inneha skjutvapen får meddelas endast om det skäligen kan antas att vapnet inte kommer att missbrukas.
Tillstånd får meddelas endast för särskilt angivna ändamål.
Tillstånd till innehav av skjutvapen för skjutning får meddelas endast om vapnet är lämpat för det ändamål som tillståndet skall avse. Tillståndet får förenas med villkor att vapnet skall förvaras på ett visst sätt eller att vapnet skall göras varaktigt obrukbart. Tillståndet får tidsbegränsas, om det med hänsyn till särskilda omständigheter kan förutses att vapnet inte kommer att behövas varaktigt.
Lag (2000:147)
.
5 a §
Tillstånd att inneha skjutvapen, som huvudsakligen har  prydnads- eller särskilt affektionsvärde, för andra ändamål än  skjutning, får meddelas endast om vapnet görs varaktigt  obrukbart. Trots detta får tillstånd meddelas om det finns  särskilda skäl för att vapnet ska få behållas i brukbart  skick.
När det är särskilt föreskrivet får tillstånd som avses i  första stycket meddelas endast om vapnet har deaktiverats  enligt kommissionens genomförandeförordning (EU) 2015/2403 av  den 15 december 2015 om fastställande av gemensamma riktlinjer  om standarder och metoder för deaktivering i syfte att se till  att deaktiverade skjutvapen görs irreversibelt  funktionsodugliga.
Lag (2023:372)
.
6 §
Tillstånd att inneha helautomatiska vapen eller enhandsvapen får meddelas endast om det finns synnerliga skäl. Detta gäller dock inte för start- eller signalvapen.
Lag (2014:895)
.
6 a §
Tillstånd för en enskild att inneha helautomatiska vapen eller enhandsvapen för flerskott ska tidsbegränsas till att gälla i högst fem år om inte särskilda skäl talar emot en sådan begränsning.
Har en ansökan om förnyat tillstånd getts in senast fyra veckor innan giltighetstiden för det gällande tillståndet går ut, ska detta gälla till dess att beslut i fråga om det nya tillståndet har vunnit laga kraft.
Lag (2014:895)
.
7 §
Om tillstånd att inneha skjutvapen meddelas någon som ska förvärva ett sådant vapen, gäller tillståndet under förutsättning att förvärvet görs inom sex månader från dagen för tillståndet eller den längre tid som Polismyndigheten bestämmer.
Lag (2014:591)
.
8 §
Den som har tillstånd eller rätt att inneha ett visst  vapen för skjutning får utan särskilt tillstånd inneha
1. ammunition till vapnet, om ammunitionen är avsedd för samma  ändamål som tillståndet eller rätten till innehav av vapnet  avser, och
2. ljuddämpare som passar till vapnet.
Den som har tillstånd eller rätt att inneha ett visst vapen  för skjutning eller samling får även utan särskilt tillstånd  inneha vapenmagasin som passar till vapnet.
Tillstånd att i andra fall inneha ammunition, ljuddämpare och  vapenmagasin får meddelas enskilda personer samt sådana  sammanslutningar och huvudmän för museer som får meddelas  tillstånd att inneha skjutvapen, om det skäligen kan antas att  egendomen inte kommer att missbrukas.
Lag (2023:372)
.
8 a §
Den som innehar vapenmagasin utan särskilt tillstånd  enligt 8 § andra stycket och som överlåter det vapen som  vapenmagasinen passar till, får utan särskilt tillstånd  fortsätta att inneha vapenmagasinen under tre månader från  dagen då vapnet lämnas ut till förvärvaren.
Om överlåtaren inom samma tid har gett in en ansökan om  tillstånd att inneha vapenmagasinen eller ett nytt vapen för  skjutning eller samling som vapenmagasinen passar till, får  han eller hon utan särskilt tillstånd fortsätta att inneha  vapenmagasinen till dess ansökan har prövats slutligt.
Lag (2023:372)
.
9 §
Skjutvapen, ammunition, ljuddämpare eller vapenmagasin får  överlåtas eller yrkesmässigt förmedlas endast till den som har  tillstånd eller rätt att inneha egendomen. Om ammunition,  ljuddämpare eller vapenmagasin överlåts genom ett ombud ska  ombudet ha eget vapentillstånd.
Lag (2023:372)
.
Tillstånd till handel eller yrkesmässig förmedling
10 §
Tillstånd att driva handel med skjutvapen eller  yrkesmässigt förmedla skjutvapen eller ammunition får endast  meddelas den som med hänsyn till kunskap, laglydnad och övriga  omständigheter är lämplig att driva sådan verksamhet.  Tillstånd får meddelas endast för handel som ska bedrivas  yrkesmässigt.
I fråga om en juridisk person ska prövningen enligt första  stycket, utom när det gäller kravet på kunskap, dessutom avse  de fysiska personer som har ett betydande inflytande över den  juridiska personen.
Om det sker en förändring av vem som har ett betydande  inflytande över en juridisk person, ska tillståndshavaren  snarast möjligt anmäla förändringen till Polismyndigheten.
Lag (2023:372)
.
10 a §
En juridisk person med tillstånd att driva handel med  skjutvapen eller yrkesmässigt förmedla skjutvapen eller  ammunition ska ha en föreståndare som ansvarar för  verksamheten.
Föreståndaren ska ha godkänts av Polismyndigheten.
Lag (2023:372)
.
10 b §
Om den som har tillstånd att driva handel med  skjutvapen eller, i fråga om en juridisk person, föreståndaren  för sådan verksamhet är förhindrad att ansvara för  verksamheten ska han eller hon sätta en ersättare i sitt  ställe.
Om föreståndaren för en juridisk person som har tillstånd att  yrkesmässigt förmedla skjutvapen eller ammunition är  förhindrad att ansvara för verksamheten, får han eller hon  sätta en ersättare i sitt ställe.
Ersättaren ska ha godkänts av Polismyndigheten.
Lag (2023:372)
.
10 c §
Endast den som uppfyller de krav som anges i 10 § första stycket får godkännas som föreståndare eller ersättare.
Lag (2012:306)
.
10 d §
I ett tillstånd att driva handel med skjutvapen ska det  anges vilka typer av skjutvapen och vilket antal av varje typ  av skjutvapen tillståndet avser. Tillståndet ger rätt att  inneha de skjutvapen som anges där. Tillståndet får förenas  med villkor om hur skjutvapnen ska förvaras.
Tillståndet ger dock inte rätt att inneha andra helautomatiska  skjutvapen än sådana som har tagits in för en viss köpare.
Ett tillstånd att driva handel med skjutvapen ger rätt att  inneha ljuddämpare och vapenmagasin.
Lag (2023:372)
.
10 e §
En vapenhandlare eller yrkesmässig förmedlare av  skjutvapen eller ammunition ska underrätta Polismyndigheten om  varje förvärv eller försök till förvärv av ammunition som han  eller hon anser ha varit tvivelaktigt på grund av  transaktionens karaktär eller omfattning.
Lag (2023:372)
.
Tillstånd att föra in skjutvapen, ammunition eller ljuddämpare  till Sverige
11 §
För tillstånd att föra in skjutvapen till Sverige gäller  samma förutsättningar som för tillstånd att inneha vapnen  enligt 3-6 §§.
Tillstånd att föra in ammunition eller ljuddämpare får  meddelas den som har rätt att inneha egendomen i Sverige, om  det skäligen kan antas att egendomen inte kommer att  missbrukas.
Lag (2022:132)
.
12 §
Införseltillstånd ger rätt att under den begränsade tid  och för det ändamål som anges i tillståndet i Sverige inneha  de skjutvapen, den ammunition och de ljuddämpare som förts hit  med stöd av tillståndet. Tillståndet gäller under  förutsättning att egendomen förs in inom sex månader från  dagen för tillståndet eller den längre tid som  Polismyndigheten bestämmer.
Lag (2022:132)
.
13 §
Skjutvapen, ammunition eller ljuddämpare får föras in  till Sverige utan särskilt tillstånd i följande fall:
a) Enskilda personer får föra in de skjutvapen, den ammunition  och de ljuddämpare som de i Sverige har rätt att inneha för  personligt bruk. Detta gäller också sådana sammanslutningar,  huvudmän för museer och bevakningsföretag som får meddelas  tillstånd att inneha skjutvapen.
b) Enskilda personer som har permanent tillstånd från en  behörig myndighet i Danmark, Finland eller Norge att där  inneha jakt- eller tävlingsskjutvapen för eget bruk, får  medföra dessa vapen med tillhörande ammunition och ljuddämpare
- vid vistelse i Sverige för tillfällig användning vid jakt  eller tävling här,
- vid resa genom Sverige till Danmark, Finland eller Norge i  anslutning till tillfällig användning vid jakt eller tävling i  något av dessa länder.
Den som har fört in vapen, ammunition och ljuddämpare för  sådan jakt eller tävling i Sverige som avses i första stycket  b får utan tillstånd inneha egendomen i Sverige under högst  tre månader från dagen för införandet.
Lag (2022:132)
.
14 §
Skjutvapen, ammunition och ljuddämpare får inte förvaras  på tullager eller i frizon utan medgivande av  Polismyndigheten.
Lag (2022:132)
.
15 §
Skjutvapen, ammunition och ljuddämpare som en resande  fört med till Sverige för personligt bruk men inte haft rätt  att föra in, får föras ut om egendomen anmälts i behörig  ordning för Tullverket. Egendomen tillfaller staten om den  inte förs ut inom antingen fyra månader efter en sådan anmälan  eller inom den längre tid som Tullverket i det enskilda fallet  bestämmer. I ett sådant fall ska egendomen behandlas som om  den hade förklarats förverkad.
Lag (2022:132)
.
16 §
Den som har rätt att driva handel med skjutvapen får meddelas tillstånd att till Sverige föra in sådana skjutvapen som omfattas av handelstillståndet. I fråga om helautomatiska skjutvapen krävs tillstånd för införsel i varje särskilt fall.
Lag (2000:147)
.
Auktorisation och tillsyn av sammanslutningar för jakt- eller målskytte
17 §
En sammanslutning för jakt- eller målskytte får auktoriseras om den har en stabil organisation, kontinuerlig skytteverksamhet och ordning för säker vapenhantering.
Polismyndigheten prövar frågor om auktorisation.
Lag (2014:895)
.
18 §
Polismyndigheten utövar tillsyn över auktoriserade sammanslutningar för jakt- eller målskytte.
Vid tillsynen ska Polismyndigheten kontrollera att förutsättningarna för auktorisation som anges i 17 §
fortfarande är uppfyllda.
En auktoriserad sammanslutning ska på begäran lämna Polismyndigheten de upplysningar om verksamheten som myndigheten behöver för sin tillsyn.
Lag (2014:895)
.
Avgifter
19 §
Polismyndigheten får ta ut avgifter för prövning av ansökningar enligt denna lag eller föreskrifter som meddelas med stöd av denna lag.
Lag (2015:335)
.
20 §
Har upphävts genom
lag (2014:591)
.
21 §
Har upphävts genom
lag (2014:591)
.
22 §
Har upphävts genom
lag (2014:591)
.
2 a kap. Märkning
Vid tillverkning m.m.
1 §
Med tillverkning förstås i denna lag framställning av sådana vapen och vapendelar som anges i 2 och 3 §§. Med tillverkning förstås även sådan ändring eller ombyggnad av ett vapen som medför att det till funktions- eller verkningsgrad blir ett väsentligt annorlunda vapen.
Lag (2011:467)
.
2 §
Den som tillverkar ett skjutvapen som är avsett att skjuta  ut hagel, kulor eller andra projektiler med hjälp av ett  antändbart drivämne, ska förse vapnet med en unik märkning som  omfattar tillverkarens namn, landet eller platsen för  tillverkningen, serienummer och tillverkningsår, om  tillverkningsåret inte framgår av serienumret. Detta gäller  inte den som tillverkar ett skjutvapen av vapendelar som redan  är märkta på föreskrivet sätt.
Märkningen ska vara placerad på skjutvapnets
1. slutstycke eller trumma,
2. eldrör eller pipa, och
3. stomme, låda och mantel.
Märkningen ska om möjligt även innefatta uppgift om modell.
Kravet på märkning gäller inte om en vapendel är för liten för  att kunna märkas på föreskrivet sätt. Vapendelen ska då märkas  med åtminstone ett serienummer eller liknande.
Lag (2023:372)
.
3 §
Vad som anges i 2 § gäller också den som tillverkar ett obrukbart vapen, om vapnet i brukbart skick skulle utgöra ett sådant skjutvapen som omfattas av nämnda paragraf.
Lag (2011:467)
.
4 §
Den som tillverkar någon av de vapendelar som anges i 2 §  andra stycket ska förse vapendelen med en märkning av det slag  som föreskrivs i 2 §. Detta gäller dock inte om tillverkaren  ska infoga vapendelen i ett vapen som ska märkas vid  tillverkningen.
Lag (2023:372)
.
5 §
När vapen eller vapendelar som anges i 2 och 3 §§ överlåts  från staten till någon annan för permanent civilt bruk ska den  myndighet som överlåter föremålet se till att det är märkt på  det sätt som anges i 2 §. Föremålet ska också ha en märkning  av vilken det framgår att en svensk myndighet har överlåtit  det.
Första stycket gäller inte vapen som staten har löst in enligt 
7 kap.
Lag (2023:372)
.
6 §
Den som tillverkar ammunition till ett sådant skjutvapen som anges i 2 § ska märka varje förpackning med komplett ammunition med uppgift om ammunitionstyp, kaliber, varupartiets identifikationsnummer och tillverkarens namn.
Första stycket gäller inte ammunition som anges i 3 § 2 förordningen (1992:1303) om krigsmateriel.
Lag (2011:467)
.
Vid införsel
7 §
Den som för in vapen eller vapendelar som anges i 2 och 
3 §§ till Sverige från en stat utanför Europeiska unionen ska  senast inom en månad efter införseln se till att föremålet är  märkt på det sätt som anges i 2 §. Märkningen ska också visa  att föremålet har förts in till Sverige och året för  införseln.
Första stycket gäller inte den som tillfälligt, under högst  tre månader från dagen för införseln, för in vapen eller  vapendelar till Sverige för
1. användning vid jakt eller tävlingsskytte,
2. reparation, översyn, service eller värdering,
3. utställning eller mässa,
4. resa genom landet, eller
5. användning av företrädare för en annan stats myndighet vid  tillfällig tjänstgöring i landet.
Lag (2023:372)
.
8 §
Polismyndigheten får efter ansökan medge undantag från  skyldigheten enligt 7 § att märka ett vapen eller en vapendel,  om föremålet är av särskilt stort historiskt värde och det  finns särskilda skäl.
Kommer ansökan in till Polismyndigheten inom en månad efter  införseln gäller inte skyldigheten att märka föremålet enligt 
7 § första stycket.
Om Polismyndigheten eller domstol avslutar ärendet på annat  sätt än genom att bifalla ansökan, ska föremålet märkas inom  en månad från det att beslutet eller domen fått laga kraft.
Lag (2023:372)
.
3 kap. Utlåning av skjutvapen
1 §
Ett tillståndspliktigt skjutvapen får inte lånas ut till någon annan än den som har tillstånd att inneha vapnet.
Trots första stycket får utlåning ske i de fall som anges i 1 a och 7 §§.
Lag (2006:386)
.
1 a §
Den som har rätt att inneha ett skjutvapen får vid enstaka tillfällen låna ut vapnet om
1. utlåningen sker för samma ändamål som utlånarens tillstånd avser,
2. utlåningen avser en tid om högst två veckor, och
3. låntagaren har tillstånd enligt 9 § att låna skjutvapen.
Sådant tillstånd som avses i första stycket 3 krävs dock inte om
1. låntagaren har tillstånd att inneha vapen av samma typ som lånet avser,
2. vapnet innehas och används under långivarens uppsikt, under uppsikt av någon annan person som har godkänts av Polismyndigheten att närvara vid provskjutning eller under uppsikt av en sådan sammanslutning som får meddelas tillstånd att inneha skjutvapen, eller
3. lånet avser ett start- eller signalvapen.
Lag (2014:591)
.
2 §
Ett skjutvapen får inte lånas ut till den som kan antas komma att missbruka vapnet.
3 §
Ett skjutvapen får lånas ut till den som är under arton år endast om
a) vapnet skall användas vid en övning eller tävling som äger rum under uppsikt av en sådan sammanslutning som får meddelas tillstånd att inneha skjutvapen,
b) låntagaren har fyllt femton år, vapnet skall innehas och användas under långivarens uppsikt och det inte är fråga om ett enhandsvapen eller helautomatiskt vapen,
c) utlåningen avser ett effektbegränsat vapen och vapnet skall innehas och användas under långivarens uppsikt,
d) utlåningen avser start- eller signalvapen som skall användas vid tävling eller övning, eller
e) låntagaren har tillstånd att inneha ett vapen av samma typ.
Lag (2000:147)
.
4 §
Enhandsvapen och helautomatiska vapen får lånas ut endast för användning under långivarens uppsikt eller för övning eller tävling som äger rum under uppsikt av en sådan sammanslutning som får meddelas tillstånd att inneha skjutvapen.
Detta gäller inte om låntagaren själv har rätt att inneha ett sådant vapen eller i fråga om start- eller signalvapen.
Lag (2000:147)
.
5 §
Om innehavet av ett skjutvapen kräver att den enskilde skall ha avlagt skytteprov eller genomgått en viss utbildning eller på annat sätt visat sig vara lämplig att inneha vapnet, får ett sådant vapen lånas ut endast till den som uppfyller samma krav.
Detta gäller dock inte när vapnet skall användas enbart för provskjutning, övning eller tävling på skjutbana eller vid jakt under långivarens uppsikt.
6 §
Vapenhandlare får låna ut skjutvapen till den som fyllt arton år för sådan provskjutning på skjutbana som äger rum under uppsikt av en sådan sammanslutning som får meddelas tillstånd att inneha skjutvapen eller av vapenhandlaren själv eller någon annan person som har godkänts av Polismyndigheten att närvara vid provskjutning.
Kravet på uppsikt gäller inte om låntagaren själv har rätt att inneha ett vapen av den typ som lånet avser eller i fråga om start- eller signalvapen.
Lag (2014:591)
.
7 §
Ett auktoriserat bevakningsföretag får i samband med bevakningsuppdrag som kräver beväpning låna ut skjutvapen till företagets väktare. Företaget får dock endast låna ut vapen till den som har meddelats särskilt tillstånd att som lån inneha skjutvapen för sådant ändamål.
8 §
Skjutvapen får inte lånas ut till den som har fått ett skjutvapen förklarat förverkat eller ett tillstånd att inneha skjutvapen återkallat, om inte låntagaren ändå är berättigad att inneha vapen av den typ som lånet avser. Har någon fått ett skjutvapen omhändertaget, får vapen av den typ som omhändertagits inte lånas ut till honom eller henne.
Trots första stycket får ett vapen, efter särskilt tillstånd av Polismyndigheten, lånas ut för övning eller tävling som äger rum under uppsikt av en sådan sammanslutning som får meddelas tillstånd att inneha skjutvapen.
Lag (2014:591)
.
9 §
Tillstånd att låna skjutvapen får meddelas fysiska personer. Sådant tillstånd får meddelas endast till den som behöver låna vapen för ett godtagbart ändamål och om det skäligen kan antas att han eller hon inte kommer att missbruka sådana vapen som ansökan avser.
Lag (2006:386)
.
10 §
Den som har tillstånd att låna skjutvapen får under den  tid som han eller hon innehar ett vapen som lån även inneha  ammunition, ljuddämpare och vapenmagasin till vapnet utan  särskilt tillstånd.
Lag (2023:372)
.
4 kap. Ändring, reparation och skrotning av skjutvapen
1 §
Ett tillstånd att inneha ett skjutvapen upphör att gälla, om vapnet ändras så att det till funktions- eller verkningsgrad blir ett väsentligt annorlunda vapen. Detta gäller dock inte om innehavaren har tillstånd att driva handel med skjutvapen och även det ändrade vapnet omfattas av tillståndet.
2 §
Vid reparation av ett skjutvapen får, utan särskilt tillstånd, en försliten eller på annat sätt oanvändbar vapendel bytas ut mot en ny likadan.
Den som har särskilt tillstånd att inneha slutstycken, ljuddämpare, eldrör, pipor, stommar, lådor eller trummor eller armborststommar med avfyrningsanordningar får utan tillstånd byta ut en sådan del mot en ny likadan, om den utbytta delen lämnas för skrotning och bytet genast anmäls till Polismyndigheten.
Lag (2006:386)
.
3 §
För reparation eller översyn får skjutvapen lämnas till och tillfälligt innehas av den som får driva handel med sådana vapen eller den som har tillstånd att ta emot vapen för sådana åtgärder. För reparation eller översyn får ett vapen också lämnas till den som skulle ha rätt att låna och självständigt handha vapnet.
Lag (2006:386)
.
4 §
Skjutvapen som ska skrotas ska lämnas till Polismyndigheten. Den som lämnar ett vapen för skrotning ska bifoga tillståndsbeviset.
Lag (2014:591)
.
5 kap. Förvaring och transport av skjutvapen, ammunition och  ljuddämpare
1 §
Den som innehar skjutvapen, ammunition eller ljuddämpare  är skyldig att ta hand om egendomen och hålla den under sådan  uppsikt att det inte finns risk för att någon obehörig kommer  åt den.
Lag (2022:132)
.
2 §
När skjutvapen inte används ska de förvaras i  säkerhetsskåp eller i något annat lika säkert  förvaringsutrymme.
Effektbegränsade skjutvapen samt sådana föremål som enligt 
1 kap. 3 § jämställs med skjutvapen får dock förvaras på annat  betryggande sätt så att det inte finns risk för att någon  obehörig kommer åt dem. Ammunition och ljuddämpare ska  förvaras under säkert lås eller på något annat lika  betryggande sätt.
Lag (2022:132)
.
3 §
En innehavare får lämna över sina skjutvapen, sin  ammunition eller sina ljuddämpare till någon annan för  förvaring, om han eller hon inte själv kan ta hand om  egendomen eller om det annars finns särskilda skäl. För sådan  förvaring krävs tillstånd om inte utlåning i motsvarande fall  är tillåten enligt 3 kap. Vid tillståndsprövningen ska  Polismyndigheten särskilt beakta möjligheten för mottagaren  att erbjuda en säker förvaring. Tillståndet ska tidsbegränsas.
Den som förvarar vapnet får använda det endast om han eller  hon har tillstånd att inneha vapen av samma typ.
Lag (2022:132)
.
4 §
Den som skickar eller transporterar ett skjutvapen,  ammunition eller ljuddämpare ska vidta betryggande åtgärder  för att förhindra att någon obehörig kommer åt egendomen.  Vapnet ska vara oladdat och, i den utsträckning det är  lämpligt, isärtaget och nerpackat.
Lag (2022:132)
.
5 §
När det finns särskild anledning till det får Polismyndigheten även i annat fall än som avses i 2 kap.
besluta att tillstånd att inneha skjutvapen ska förenas med villkor att vapnet ska förvaras på visst sätt.
Lag (2014:591)
.
6 §
Skjutvapen får medföras på allmän plats endast om vapnet enligt särskilda föreskrifter ingår i utrustning för viss tjänst eller visst uppdrag eller om det annars med hänsyn till vapnets art, syftet med innehavet och övriga omständigheter är att anse som befogat. Detsamma gäller i fråga om skjutvapen inom skolområde, där grundskole- eller gymnasieundervisning bedrivs, eller i fordon på allmän plats.
Lag (2000:147)
.
7 §
Den som har tillstånd att inneha skjutvapen är skyldig att låta Polismyndigheten få tillträde för att kontrollera att förvaringsbestämmelserna följs.
Lag (2014:591)
.
6 kap. Återkallelse av tillstånd, omhändertagande av vapen och ammunition, m.m.
Återkallelse av tillstånd
1 §
Ett tillstånd att inneha skjutvapen eller att föra in skjutvapen till Sverige ska återkallas av Polismyndigheten om
a) tillståndshavaren visat sig vara olämplig att inneha skjutvapen,
b) tillståndshavaren utan godtagbar anledning vägrat Polismyndigheten tillträde för att kontrollera att förvaringsbestämmelserna följs,
c) förutsättningarna för tillståndet inte längre finns, eller
d) det annars finns någon skälig anledning att återkalla tillståndet.
Första stycket gäller också i fråga om tillstånd att förvara skjutvapen hos någon annan.
Lag (2014:591)
.
2 §
Ett tillstånd att inneha ammunition, ljuddämpare eller  vapenmagasin ska återkallas av Polismyndigheten om
a) förutsättningarna för tillståndet inte längre finns,
b) tillståndshavaren har missbrukat den egendom som  tillståndet gäller, eller
c) det annars finns någon skälig anledning att återkalla  tillståndet.
Lag (2023:372)
.
3 §
Ett tillstånd att driva handel med skjutvapen eller  yrkesmässigt förmedla skjutvapen eller ammunition ska  återkallas av Polismyndigheten om
a) tillståndshavaren inte längre driver verksamheten  yrkesmässigt,
b) förutsättningarna för tillståndet inte längre finns, eller
c) det annars finns någon skälig anledning att återkalla  tillståndet.
Tillståndet får också återkallas om tillståndshavaren har  åsidosatt en bestämmelse i denna lag eller en föreskrift eller  ett villkor som meddelats med stöd av lagen.
Första och andra styckena gäller på motsvarande sätt i fråga  om tillstånd att ta emot skjutvapen för reparation eller  översyn.
Lag (2023:372)
.
3 a §
Ett tillstånd att låna skjutvapen ska återkallas av Polismyndigheten om
a) innehavaren har visat sig vara olämplig att inneha skjutvapen,
b) förutsättningar för tillståndet inte längre finns, eller
c) det annars finns någon skälig anledning att återkalla tillståndet.
Lag (2014:591)
.
Återkallelse av godkännande
3 b §
Ett godkännande som föreståndare eller ersättare ska återkallas av Polismyndigheten om förutsättningarna för godkännandet inte längre finns.
Lag (2014:591)
.
Återkallelse av auktorisation
3 c §
En auktorisation enligt 2 kap. 17 § ska återkallas av Polismyndigheten om förutsättningarna för auktorisationen inte längre finns.
Lag (2014:895)
.
Omhändertagande av vapen, ammunition, vapentillbehör och  tillståndsbevis
4 §
Polismyndigheten ska besluta att ett vapen med tillhörande  ammunition, ljuddämpare, vapenmagasin och tillståndsbevis ska  tas om hand om
a) det finns risk att vapnet missbrukas, eller
b) det är sannolikt att tillståndet att inneha vapnet kommer  att återkallas och särskilda omständigheter inte talar emot  ett omhändertagande.
Om risken för missbruk är överhängande, får egendomen tas om  hand även utan ett sådant beslut. En sådan åtgärd får vidtas  av polismän, jakttillsynsmän som länsstyrelsen förordnat,  kustbevakningstjänstemän, tulltjänstemän eller särskilt  förordnade tjänstemän vid länsstyrelsen. Åtgärden ska  skyndsamt anmälas till Polismyndigheten, som omedelbart ska  pröva om omhändertagandet ska bestå.
Lag (2024:731)
.
4 a §
Om Polismyndigheten har beslutat om omhändertagande enligt 4 §, ska frågan om återkallelse av tillståndet prövas skyndsamt.
Tillståndet är ogiltigt till dess att frågan om återkallelse har prövats.
Återkallas inte tillståndet ska tillståndsbeviset omedelbart lämnas tillbaka.
Lag (2014:591)
.
4 b §
Medför någon ett skjutvapen utan att kunna visa att han  eller hon har rätt att inneha vapnet, får vapnet omhändertas.  En sådan åtgärd får vidtas av polismän, jakttillsynsmän som  länsstyrelsen förordnat eller av kustbevakningstjänstemän  eller tulltjänstemän.
Sedan en vecka förflutit efter omhändertagandet ska vapnet  återställas, om det inte har tagits i beslag eller det  tillstånd som medfört rätt att inneha vapnet har återkallats.  Detsamma gäller dessförinnan, om den som medförde vapnet kan  styrka sin rätt att ha detta med sig.
Lag (2024:731)
.
5 §
Om det finns någon som har rätt att inneha och förfoga  över skjutvapen, ammunition, ljuddämpare eller vapenmagasin  som tagits om hand, ska egendomen lämnas tillbaka så snart det  skäligen kan antas att det inte längre finns någon risk för  missbruk.
Lag (2023:372)
.
Anmälningsskyldighet
6 §
En läkare som bedömer att en patient av medicinska skäl är olämplig att inneha skjutvapen ska omedelbart anmäla detta till Polismyndigheten. Anmälan behöver inte göras om det med hänsyn till omständigheterna står klart för läkaren att patienten inte har tillstånd att inneha skjutvapen.
Den anmälningsskyldighet som läkare har enligt första stycket gäller även i fråga om en person som genomgår rättspsykiatrisk undersökning eller utredning enligt 7 §
lagen (1991:2041) om särskild personutredning i brottmål, m.m.
Lag (2014:591)
.
7 §
Om Polismyndigheten får kännedom om omständigheter som kan medföra att en person som tillhör hemvärnets personal är olämplig att inneha skjutvapen, ska myndigheten omedelbart underrätta Försvarsmakten om dessa omständigheter. Om Säkerhetspolisen får kännedom om sådana omständigheter ska myndigheten i så stor utsträckning som dess verksamhet medger det underrätta Försvarsmakten om dessa.
Lag (2015:448)
.
7 kap. Inlösen av vapen, ammunition och vapentillbehör
1 §
Skjutvapen, ammunition, ljuddämpare eller vapenmagasin ska  lösas in av staten om
a) tillståndet att inneha egendomen har återkallats utan att  den samtidigt har förklarats förverkad eller tagits i beslag,
b) innehavaren har avlidit,
c) ansökan har avslagits i fråga om tillstånd att inneha  vapen, ammunition, ljuddämpare eller vapenmagasin som  förvärvats genom arv, testamente eller bodelning, eller
d) en domstol har beslutat att vapen, ammunition, ljuddämpare  eller vapenmagasin, som någon innehar utan att ha rätt till  det, inte ska förverkas eller åklagaren i ett sådant fall har  beslutat att inte föra talan om förverkande.
Lag (2023:372)
.
2 §
Skjutvapen, ammunition, ljuddämpare eller vapenmagasin ska  inte lösas in om egendomen lämnas för skrotning eller överlåts  till någon som har rätt att inneha den och om detta görs inom
a) ett år från det att innehavaren avled, eller
b) tre månader från det att tillståndet att inneha egendomen  återkallades, ansökan om innehav avslogs, beslut i  förverkandefrågan meddelades av en domstol eller en åklagare  eller beslaget hävdes.
Vapnen, ammunitionen, ljuddämparna eller vapenmagasinen ska  inte heller lösas in om ansökan om tillstånd att inneha  egendomen görs inom samma tid. Om ansökan avslås ska egendomen  lösas in, om den inte inom tre månader från dagen för beslutet  i tillståndsärendet överlåts till någon som har rätt att  inneha den.
Polismyndigheten får medge förlängning av tidsfristerna, varje  gång med högst sex månader.
Lag (2023:372)
.
3 §
En innehavare av skjutvapen, ammunition, ljuddämpare eller  vapenmagasin som ska lösas in är skyldig att enligt  Polismyndighetens beslut lämna över egendomen till myndigheten  eller den som myndigheten bestämmer. Om det finns ett  tillståndsbevis eller någon annan motsvarande handling, ska  även den lämnas över till Polismyndigheten.
Lag (2023:372)
.
4 §
För vapen, ammunition, ljuddämpare eller vapenmagasin som  löses in ska en ersättning betalas med ett belopp som  motsvarar marknadsvärdet.
Lag (2023:372)
.
5 §
Polismyndigheten prövar frågor om inlösen enligt denna lag.
8 kap. Vapen, ammunition och vapentillbehör i dödsbon och  konkursbon
1 §
Skjutvapen, ammunition, ljuddämpare och vapenmagasin som  ingår i ett dödsbo eller ett konkursbo, får utan särskilt  tillstånd innehas av den som har tagit hand om boet till dess
a) egendomen har överlåtits till någon som är berättigad att  inneha den,
b) egendomen ska överlämnas enligt 2 § eller, i fråga om  dödsbon, 7 kap. 3 §, eller
c) i fråga om konkursbon, konkursen har avslutats.
Lag (2023:372)
.
2 §
Om skjutvapen, ammunition, ljuddämpare eller vapenmagasin  ingår i ett dödsbo eller ett konkursbo, får Polismyndigheten  besluta att egendomen tills vidare ska förvaras av myndigheten  eller någon annan som myndigheten anvisar, när det finns  särskild anledning till det. Den som har hand om boet är  skyldig att efter Polismyndighetens beslut lämna över  egendomen till den som ska förvara den.
Lag (2023:372)
.
3 §
Bestämmelser om inlösen av vapen, ammunition, ljuddämpare  och vapenmagasin i dödsbon finns i 7 kap.
Lag (2023:372)
.
9 kap. Straff och förverkande
1 §
Den som uppsåtligen innehar ett skjutvapen utan att ha  rätt till det eller överlåter, yrkesmässigt förmedlar eller  lånar ut ett skjutvapen till någon som inte har rätt att  inneha vapnet döms för vapenbrott till fängelse i högst fem  år.
Om gärningen har begåtts av oaktsamhet eller om brottet är  ringa, döms till böter eller fängelse i högst sex månader.
Lag (2023:872)
.
1 a §
Om brott som avses i 1 § första stycket är grovt, döms  för grovt vapenbrott till fängelse i lägst fyra och högst  sju år. Vid bedömningen av om brottet är grovt ska det  särskilt beaktas om
1. vapnet har innehafts på allmän plats eller på en annan  plats där människor brukar samlas eller har samlats eller i  ett fordon på en sådan plats,
2. vapnet har varit av särskilt farlig beskaffenhet,
3. innehavet, överlåtelsen, förmedlingen eller utlåningen har  avsett flera vapen,
4. vapnet har innehafts i en sådan miljö att det typiskt sett  kan befaras komma till brottslig användning, eller
5. gärningen annars har varit av särskilt farlig art.
Om brott som avses i 1 § första stycket är synnerligen grovt,  döms för synnerligen grovt vapenbrott till fängelse i lägst  sex och högst tio år. Vid bedömningen av om brottet är  synnerligen grovt ska det särskilt beaktas om innehavet,  överlåtelsen, förmedlingen eller utlåningen har avsett ett  stort antal vapen eller flera vapen av särskilt farlig  beskaffenhet.
Vid bedömningen enligt första och andra styckena ska ett  enhandsvapen anses vara av särskilt farlig beskaffenhet, om  det är kraftfullt eller har en särskilt farlig konstruktion  eller utformning.
Lag (2023:872)
.
1 b §
Till böter eller fängelse i högst ett år döms den som  uppsåtligen bryter mot bestämmelserna om märkning i 2 a kap. 
2 § första, andra och fjärde styckena, 3, 4, 7 eller 8 §.  Detsamma gäller den som uppsåtligen förfalskar eller utan lov  utplånar, avlägsnar eller ändrar sådan märkning.
Till ansvar för brott mot bestämmelserna om märkning i 
2 a kap. 7 eller 8 § döms det inte om gärningen är belagd med  straff enligt 1 eller 1 a §.
Lag (2023:372)
.
2 §
Till böter eller fängelse i högst sex månader döms den som  uppsåtligen eller av oaktsamhet
a) missbrukar rätten att inneha ett skjutvapen genom att  använda det för något annat ändamål än det som han eller hon  är berättigad till,
b) bryter mot bestämmelserna om överlämnande till förvaring  hos någon annan i 5 kap. 3 § första stycket eller om transport  i 5 kap. 4 § eller mot villkor i fråga om förvaring av vapen  som meddelats med stöd av denna lag,
c) bryter mot bestämmelserna om förvaring i 5 kap. 1-3 §§ i  fråga om skjutvapen, ammunition eller ljuddämpare som innehas  av sammanslutningar, huvudmän för museer eller auktoriserade  bevakningsföretag eller i fråga om skjutvapen som innehas av  vapenhandlare,
d) innehar ammunition, ljuddämpare eller vapenmagasin utan att  ha rätt till det,
e) överlåter eller yrkesmässigt förmedlar ammunition,  ljuddämpare eller vapenmagasin till någon som inte har rätt  att inneha egendomen,
f) driver handel med skjutvapen eller yrkesmässigt förmedlar  skjutvapen eller ammunition utan tillstånd,
g) medför skjutvapen i strid med bestämmelserna i 5 kap. 6 §,
h) bryter mot föreskrifter som har meddelats med stöd av 
11 kap. 1 § d genom att olovligen överföra vapen eller  ammunition till ett annat land, eller
i) förvarar skjutvapen eller ljuddämpare åt någon annan utan  att ett föreskrivet tillstånd till förvaringen finns, eller  bryter mot bestämmelserna om användning vid förvaring i 5 kap. 
3 § andra stycket.
I ringa fall ska det inte dömas till ansvar för otillåtet  innehav av ammunition, ljuddämpare eller vapenmagasin eller  överträdelse av bestämmelserna i 5 kap. 6 §.
Till ansvar för otillåten förvaring av skjutvapen åt någon  annan döms det inte om gärningen är belagd med straff enligt 1  eller 1 a §.
Lag (2023:372)
.
3 §
Till böter döms den som uppsåtligen eller av oaktsamhet bryter mot föreskrifter som har meddelats med stöd av 11 kap.
1 § e genom att underlåta att på föreskrivet sätt anmäla utförsel eller utlåning av skjutvapen.
Lag (2006:386)
.
4 §
Bestämmelser om straff för olovlig införsel av vapen,  ammunition eller ljuddämpare och för försök till sådant brott  finns i lagen (2000:1225) om straff för smuggling.
Lag (2022:132)
.
5 §
Ett vapen som har varit föremål för brott som avses i 1 §, 
1 a §, 1 b § eller 2 § första stycket a ska förverkas om det  inte är uppenbart oskäligt. Detsamma gäller ammunition,  ljuddämpare och vapenmagasin som har varit föremål för brott  som avses i 2 § första stycket d eller e. I stället för  egendomen får dess värde förverkas. Om ett vapen förverkas får  även ammunition, ljuddämpare och vapenmagasin som hör till  vapnet förverkas.
Det som föreskrivs i första stycket om ett vapen ska också  gälla en vapendel.
Även vinster från brott enligt denna lag ska förverkas, om det  inte är uppenbart oskäligt.
Lag (2024:828)
.
6 §
Jakttillsynsmän som förordnats av länsstyrelsen,  kustbevakningstjänstemän, tulltjänstemän eller särskilt  förordnade tjänstemän vid länsstyrelsen har samma befogenhet  som polismän att ta sådan egendom i beslag som skäligen kan  antas vara förverkad enligt denna lag.
Lag (2024:731)
.
7 §
Om någon frivilligt lämnar in skjutvapen, ammunition,  ljuddämpare eller vapenmagasin till Polismyndigheten, får åtal  för olovligt innehav av egendomen väckas mot honom eller henne  av åklagaren endast om det är motiverat från allmän synpunkt.
Lag (2023:372)
.
8 §
För försök, förberedelse eller stämpling till grovt  vapenbrott eller synnerligen grovt vapenbrott döms det till  ansvar enligt 23 kap. brottsbalken.
Lag (2016:513)
.
10 kap. Överklagande
1 §
Polismyndighetens beslut enligt denna lag som gäller en fysisk person får överklagas till den förvaltningsrätt inom vars domkrets han eller hon var folkbokförd vid tidpunkten för beslutet.
I övriga fall överklagas beslut enligt denna lag till den förvaltningsrätt inom vars domkrets det första beslutet fattades.
Prövningstillstånd krävs vid överklagande till kammarrätten.
Lag (2014:591)
.
2 §
Polismyndighetens eller en domstols beslut enligt denna  lag ska gälla omedelbart, om inte annat förordnas.
Polismyndighetens beslut om återkallelse av handelstillstånd,  återkallelse av tillstånd att yrkesmässigt förmedla skjutvapen  eller ammunition eller återkallelse av auktorisation ska dock  gälla omedelbart endast om Polismyndigheten anger det i  beslutet. Polismyndigheten får bestämma att beslutet ska gälla  omedelbart om det finns särskilda skäl för det.
Polismyndighetens eller en domstols beslut som rör märkning av  vapen eller vapendelar av särskilt stort historiskt värde ska,  trots vad som anges i första stycket, inte gälla omedelbart.
Lag (2023:372)
.
11 kap. Bemyndiganden
1 §
Regeringen får meddela föreskrifter om
a) att denna lag eller vissa föreskrifter i lagen ska  tillämpas även i fråga om andra föremål än sådana som anges i 
1 kap. 2 och 3 §§, om föremålen är särskilt ägnade att  användas vid brott mot någons liv, hälsa eller personliga  säkerhet,
b) att anslagsenergin eller utgångshastigheten hos en  projektil från ett skjutvapen ska understiga ett visst värde  eller att vapnet ska vara konstruerat på ett visst sätt för  att vapnet ska anses vara effektbegränsat enligt 2 kap. 1 §,
c) att bestämmelserna om tillstånd i 2 kap. 1 § inte ska gälla  innehav av skjutvapen, ljuddämpare eller vapenmagasin som  lämnats över från staten till
- statliga tjänstemän eller personer som tillhör det militära  försvaret, räddningstjänsten, Polismyndigheten eller  Säkerhetspolisen,
- den som för statens räkning tillverkar krigsmateriel, eller
- frivilliga försvarsorganisationer,
d) att tillstånd ska krävas för överföring av skjutvapen eller  ammunition från Sverige till ett annat land,
e) att den som avser att föra ut ett skjutvapen från Sverige  eller lånar ut ett skjutvapen till någon som är fast bosatt i  ett annat land och inte ska använda vapnet endast i Sverige,  ska anmäla detta till Polismyndigheten,
f) att denna lag inte ska gälla i fråga om skjutvapen,  ammunition, ljuddämpare och vapenmagasin som en företrädare  för en annan stats myndighet eller för Europeiska gräns- och  kustbevakningsbyrån medför vid tillfällig tjänstgöring i  Sverige eller vid resa för tjänsteändamål genom Sverige,
g) storleken på de avgifter som får tas ut enligt 2 kap. 19 §,
h) att bestämmelserna om tillstånd i 2 kap. 1 § inte ska gälla  införsel av skjutvapen som lämnats över från staten till  statliga tjänstemän eller personer som tillhör det militära  försvaret, räddningstjänsten, Polismyndigheten eller  Säkerhetspolisen, eller ammunition eller ljuddämpare till  sådana vapen, och
i) att tillstånd att inneha vissa vapen som huvudsakligen har  prydnads- eller särskilt affektionsvärde för andra ändamål än  skjutning, får meddelas endast om vapnet har deaktiverats  enligt kommissionens genomförandeför-ordning (EU) 2015/2403 av  den 15 december 2015 om fastställande av gemensamma riktlinjer  om standarder och metoder för deaktivering i syfte att se till  att deaktiverade skjutvapen görs irreversibelt  funktionsodugliga.
Lag (2023:372)
.
2 §
Regeringen eller den myndighet som regeringen bestämmer  får meddela föreskrifter om
a) undantag från kravet på tillstånd för att inneha start-  eller signalvapen,
b) krav på skjutskicklighet, utbildning, ålder och de  förutsättningar i övrigt som ska vara uppfyllda för tillstånd  att inneha eller låna skjutvapen,
c) krav på kunskap för att få tillstånd att driva handel med  skjutvapen eller yrkesmässigt förmedla skjutvapen eller  ammunition och vad som i övrigt ska gälla vid sådan  verksamhet,
d) vad som ska iakttas utöver bestämmelserna i 4 kap. vid  ändring och reparation av skjutvapen,
e) krav på vapenhandlares, museers och sammanslutningars  förvaring av andra vapen än effektbegränsade vapen och på  sammanslutningars förvaring av ammunition eller ljuddämpare,
f) de förutsättningar i övrigt som ska vara uppfyllda för  tillstånd enligt denna lag,
g) utfärdande av europeiska skjutvapenpass till dem som har  tillstånd att inneha skjutvapen i Sverige,
h) förutsättningar för och förfaringssätt vid medgivande av  att personer bosatta i Sverige ska få tillstånd att förvärva  skjutvapen i ett annat land,
i) krav på att den som förvärvat ett skjutvapen i Sverige och  som är bosatt i ett främmande land ska underrätta den staten  om förvärvet,
j) krav på vapenhandlare och yrkesmässiga förmedlare att föra  förteckningar och anmäla transaktioner,
k) kraven för auktorisation enligt 2 kap. 17 §, och
l) vad som ska iakttas utöver bestämmelserna i 5 kap. i fråga  om transport av skjutvapen, ammunition och ljuddämpare.
Lag (2023:372)
.
3 §
Regeringen eller, efter regeringens bestämmande,  Försvarsmakten får i enskilda fall besluta att lagen inte ska  gälla skjutvapen, ammunition, ljuddämpare och vapenmagasin som  innehas av en främmande stats militära styrka som befinner sig  i Sverige inom ramen för internationellt militärt samarbete  eller internationell krishantering.
Lag (2023:372)
.
Övergångsbestämmelser
1996:67
1. Denna lag träder i kraft den 1 april 1996.
2. Genom lagen upphävs vapenlagen (1973:1176).
3. Den som vid lagens ikraftträdande har tillstånd att förvärva, inneha, föra in eller handla med skjutvapen eller ammunition skall anses ha tillstånd till det också enligt denna lag, om tillståndet har beviljats enligt kungörelsen (1927:338) med vissa bestämmelser angående skjutvapen och ammunition, vapenkungörelsen (1934:315), vapenförordningen (1949:340) eller vapenlagen (1973:1176). Detta gäller också den som fått ett föreskrivet bevis om att han eller hon deklarerat innehav av vapen enligt någon av de nu nämnda kungörelserna (deklarationsbevis).
4. Den som vid lagens ikraftträdande är berättigad enligt andra punkten i övergångsbestämmelserna till lagen (1987:1008) om ändring i vapenlagen (1973:1176) att inneha ett start- eller signalvapen utan tillstånd får även fortsättningsvis inneha vapnet utan tillstånd.
5. Den som vid lagens ikraftträdande med stöd av bestämmelsen i 12 §
första stycket vapenlagen (1973:1176) innehar ammunition som inte är avsedd för samma ändamål som rätten att inneha vapnet avser, får utan särskilt tillstånd inneha ammunitionen till den 1 oktober 1996 eller, om ansökan om tillstånd att inneha ammunitionen gjorts före den tidpunkten, till dess ansökan har blivit slutligt prövad.
Om innehavaren inte längre har rätt att inneha viss ammunition enligt första stycket, skall ammunitionen lösas in av staten enligt bestämmelserna i 7 kap.
6. I ärenden som gäller ansökan enligt vapenlagen (1973:1176)
tillämpas den nya lagen vid prövning efter ikraftträdandet.
7. I fråga om överklagande gäller äldre bestämmelser, om polismyndighetens beslut har meddelats före ikraftträdandet.
2000:147
1. Denna lag träder i kraft den 1 juli 2000. Bestämmelserna i 2 kap. 10 § tredje stycket och 5 kap. 7 § träder dock i kraft den 1 juli 2002.
2. Bestämmelserna i 2 kap. 5 a § om tillstånd att inneha vissa skjutvapen för andra ändamål än skjutning tillämpas endast i fråga om tillstånd som meddelas efter den 1 juli 2000. Detsamma gäller bestämmelserna i 2 kap. 6 § andra stycket om tidsbegränsning av tillstånd att inneha helautomatiskt vapen eller enhandsvapen för flerskott.
3. Den som före den 1 juli 2000 av polismyndigheten har godkänts att ta emot skjutvapen för reparation, översyn eller skrotning skall anses ha tillstånd till det enligt denna lag.
4. Den som före den 1 juli 2000 hos polismyndigheten har gjort anmälan om förvaring hos annan skall anses ha tillstånd till det enligt denna lag till den 1 juli 2002.
5. I fråga om förvaring av skjutvapen tillämpas äldre bestämmelser till den 1 juli 2002, om tillstånd att inneha skjutvapnet meddelats före den 1 juli 2000.
2006:386
1. Denna lag träder i kraft den 1 juli 2006.
2. Den som vid ikraftträdandet innehar en salutkanon, som genom denna lag kommit att omfattas av tillståndskravet i 2 kap. 1 §, får inneha salutkanonen utan tillstånd till och med den 30 juni 2007. Om en ansökan om tillstånd görs innan dess, får salutkanonen innehas utan tillstånd till dess att beslutet i ansökningsärendet har vunnit laga kraft. För en salutkanon som får innehas utan tillstånd med stöd av denna punkt gäller äldre bestämmelser.
3. För vapen som har tagits emot för skrotning före ikraftträdandet gäller äldre bestämmelser.
2011:467
1. Denna lag träder i kraft den 1 juli 2011.
2. Bestämmelserna i 2 a kap. 2-4 och 6 §§ tillämpas på tillverkning som avslutas efter ikraftträdandet.
3. Den som vid ikraftträdandet innehar en mantel får inneha denna utan tillstånd till utgången av december 2011 eller, om ansökan om tillstånd har gjorts före sistnämnda tidpunkt, till dess att slutligt beslut i tillståndsfrågan har vunnit laga kraft.
2012:306
1. Denna lag träder i kraft den 1 juli 2012.
2. Registrering enligt 2 kap. 18 § första stycket 3 av fysiska personer som har ett betydande inflytande över en juridisk person med tillstånd att driva handel med skjutvapen behöver endast ske om lämplighetsprövningen har skett efter ikraftträdandet.
2014:591
1. Denna lag träder i kraft den 1 januari 2015.
2. Äldre föreskrifter gäller för överklagande av beslut som har meddelats före ikraftträdandet.
2014:895
1. Denna lag träder i kraft den 2 januari 2015.
2. De sammanslutningar som av Rikspolisstyrelsen vid utgången av 2014 har bedömts uppfylla kraven i tidigare 2 kap. 3 § b för att kunna meddelas tillstånd till innehav av skjutvapen, ska anses vara auktoriserade enligt den nya bestämmelsen i 2 kap. 17 § och tas upp i registret över auktoriserade sammanslutningar för jakt- eller målskytte enligt 1 a kap. 7 §
första stycket 4.
2023:372
1. Denna lag träder i kraft den 1 juli 2023.
2. Den som innehar vapenmagasin som det krävs tillstånd för  enligt 2 kap. 1 § i den nya lydelsen får inneha vapenmagasinen  utan sådant tillstånd till utgången av oktober 2023. Om  innehavaren före utgången av oktober 2023 har gett in en  ansökan om tillstånd att inneha vapenmagasinen eller ett vapen  för skjutning eller samling som vapenmagasinen passar till,  får han eller hon inneha vapenmagasinen utan tillstånd till  dess ansökan om tillstånd prövats slutligt.
3. Den som yrkesmässigt förmedlar skjutvapen eller ammunition  som det krävs tillstånd för enligt 2 kap. 1 § i den nya  lydelsen får bedriva sådan verksamhet utan sådant tillstånd  till utgången av oktober 2023 eller, om ansökan om tillstånd  har gjorts dessförinnan, till dess ansökan om tillstånd  prövats slutligt.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.