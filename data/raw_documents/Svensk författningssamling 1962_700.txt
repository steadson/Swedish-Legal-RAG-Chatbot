Title: Brottsbalk (1962:700)
SFS Number: Svensk författningssamling 1962:700
URL: https://www.riksdagen.se/sv/dokument-och-lagar/dokument/svensk-forfattningssamling/brottsbalk-1962700_sfs-1962-700/
Source Link: http://rkrattsbaser.gov.se/sfst?bet=1962:700
Amendment Register Link: http://rkrattsbaser.gov.se/sfsr?bet=1962:700
Ministry/Authority: Justitiedepartementet L5
Issued: 1962-12-21
Metadata: {"Utfärdad": "1962-12-21", "Ändrad": "t.o.m. SFS 2025:638"}

==================================================

Brottsbalk (1962:700)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1962:700
Departement/myndighet
:   
Justitiedepartementet L5
Utfärdad
:   
1962-12-21
Ändrad
:   
t.o.m. SFS 2025:638
Övrig text
:   
Rättelsesida 2019:310 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
FÖRSTA  AVDELNINGEN
1 kap. Om brott och brottspåföljder
2 kap. Om svensk domstols behörighet
ANDRA  AVDELNINGEN
3 kap. Om brott mot liv och hälsa
4 kap. Om brott mot frihet och frid
5 kap. Om ärekränkning
6 kap. Om sexualbrott
7 kap. Om brott mot familj
8 kap. Om stöld, rån och andra tillgreppsbrott
9 kap. Om bedrägeri och annan oredlighet
10 kap. Om förskingring, annan trolöshet och mutbrott
11 kap. Om brott mot borgenärer m.m.
12 kap. Om skadegörelsebrott
13 kap. Om allmänfarliga brott
14 kap. Om förfalskningsbrott
15 kap. Om mened, falskt åtal och annan osann utsaga
16 kap. Om brott mot allmän ordning
17 kap. Om brott mot allmän verksamhet m.m.
18 kap. Om högmålsbrott
19 kap. Om brott mot Sveriges säkerhet
20 kap. Om tjänstefel m. m.
21 kap. Om brott av krigsmän
22 kap. Om landsförräderi m. m.
23 kap. Om försök, förberedelse, stämpling och medverkan till brott
24 kap. Om allmänna grunder för ansvarsfrihet
TREDJE  AVDELNINGEN
25 kap. Om böter m.m.
26 kap. Om fängelse
27 kap. Om villkorlig dom
28 kap. Om skyddstillsyn
29 kap. Om straffmätning och påföljdseftergift
30 kap. Om val av påföljd
31 kap. Om överlämnande till särskild vård i vissa fall
32 kap. Om överlämnande till särskild vård för unga
33 kap. Kapitlet har upphävts genom lag (2018:1253).
34 kap. Ny påföljdsbestämning efter tidigare dom
35 kap. Om preskription
36 kap. Om förverkande av egendom och om företagsbot
37 kap. Om nämnderna
38 kap. Rättegångsbestämmelser m.m.
Övergångsbestämmelser
FÖRSTA  AVDELNINGEN
Allmänna bestämmelser
1 kap. Om brott och brottspåföljder
1 §
Brott är en gärning som är beskriven i denna balk eller i annan lag eller författning och för vilken straff som sägs nedan är föreskrivet.
Lag (1994:458)
.
2 §
En gärning skall, om inte annat är särskilt föreskrivet, anses som brott endast då den begås uppsåtligen.
Har gärningen begåtts under självförvållat rus eller var gärningsmannen på annat vis genom eget vållande tillfälligt från sina sinnens bruk, skall detta inte föranleda att gärningen inte anses som brott.
Lag (1994:458)
.
3 §
Med påföljd för brott förstås i denna balk straffen böter och fängelse samt villkorlig dom, skyddstillsyn och överlämnande till särskild vård.
Lag (1988:942)
.
4 §
Om användningen av straffen gäller vad i bestämmelserna om de särskilda brotten är stadgat samt vad därutöver är särskilt föreskrivet. Övriga påföljder får, enligt vad därom är föreskrivet, tillämpas trots att de inte är nämnda i bestämmelserna om de särskilda brotten.
Lag (1988:942)
.
5 §
Fängelse är att anse som ett svårare straff än böter.
Om förhållandet mellan fängelse samt villkorlig dom och skyddstillsyn föreskrivs i 30 kap. 1 §.
Lag (1988:942)
.
6 §
För brott som någon begått innan han fyllt femton år får inte dömas till påföljd.
Lag (1988:942)
.
7 §
har upphävts genom
lag (1988:942)
.
8 §
Förutom påföljd kan brott, enligt vad därom är stadgat, föranleda förverkande av egendom, företagsbot eller annan särskild rättsverkan, så ock medföra skyldighet att gälda skadestånd.
Lag (1986:118)
.
2 kap. Om svensk domstols behörighet
Brott som har begåtts i Sverige
Behörighetens omfattning
1 §
Svensk domstol är behörig att döma över brott som har  begåtts i Sverige.
Ett brott anses ha begåtts i Sverige om gärningsmannen  handlade här. I fråga om straffbar underlåtenhet anses brottet  ha begåtts i Sverige om gärningsmannen borde ha handlat här  eller befann sig här när han eller hon borde ha handlat. Om  det för straffansvar krävs att gärningen medfört en viss  effekt anses brottet ha begåtts i Sverige även i de fall  effekten inträdde i Sverige eller, vid försök, enligt  brottsplanen sannolikt skulle ha inträtt här.
Ett brott som utgör medverkan till någon annans brott anses ha  begåtts i Sverige om den medverkande handlade här. I fråga om  straffbar underlåtenhet anses brottet ha begåtts i Sverige om  den medverkande borde ha handlat här eller befann sig här när  han eller hon borde ha handlat. Om gärningsmannens brott anses  ha begåtts i Sverige, anses den medverkandes brott också ha  begåtts här.
Om det är ovisst var ett brott har begåtts, ska brottet anses  ha begåtts i Sverige om det finns skälig anledning att anta  att så är fallet.
Lag (2021:1014)
.
Krav på åtalsförordnande
2 §
Åtal för brott som avses i 1 § får i följande fall väckas  endast om åtalsförordnande har meddelats, nämligen om brottet
1. har begåtts av en utlänning på ett utländskt fartyg eller  luftfartyg och riktat sig mot en sådan utlänning eller mot  utländskt intresse,
2. har begåtts av en utlänning i utövningen av tjänst eller  uppdrag som innefattar allmän ställning hos en annan stat  eller en mellanfolklig organisation, om inte gärningsmannen  genom vilseledande uppgifter, förklädnad eller på annat sätt  har försökt dölja i vilken egenskap han eller hon har handlat,
3. har begåtts av en utlänning som saknar hemvist i Sverige  men som befinner sig här i landet inom ramen för  internationellt militärt samarbete eller internationell  krishantering och som omfattas av avtal som är i kraft i  förhållande till Sverige,
4. har begåtts av en svensk medborgare eller utlänning med  hemvist i Sverige som tjänstgör i en annan stats militära  styrka och som befinner sig här i landet inom ramen för  internationellt militärt samarbete eller internationell  krishantering och som omfattas av avtal som är i kraft i  förhållande till Sverige,
5. är aggressionsbrott enligt 11 a § lagen (2014:406) om  straff för vissa internationella brott eller försök,  förberedelse eller stämpling till eller underlåtenhet att  avslöja eller förhindra sådant brott, eller
6. har riktats mot Internationella brottmålsdomstolens  rättskipning.
Beslut om åtalsförordnande enligt första stycket 1-5 fattas av  regeringen. För beslut om åtalsförordnande enligt första  stycket 6 tillämpas 8 §.
Lag (2021:1014)
.
Brott som har begåtts utanför Sverige
Allmänna grunder för behörighet
3 §
Svensk domstol är i följande fall behörig att döma över  brott som har begåtts utanför Sverige:
Anknytningsfaktum		Behörighetens omfattning
1. Svenskt fartyg m.m.		Brott som har begåtts
a) ombord på ett svenskt fartyg,
b) ombord på ett svenskt
luftfartyg,
c) i tjänsten av befälhavaren
eller någon annan som tillhörde
besättningen på ett svenskt
fartyg eller luftfartyg, eller
d) på en inrättning som med
stöd av lag har tillkommit i
Sveriges ekonomiska zon eller
på Sveriges kontinentalsockel.
2. Svensk gärningsman m.m.	Brott som har begåtts
a) av någon som vid
gärningstillfället var svensk
medborgare eller hade hemvist i
Sverige,
b) av någon som när åtal väcks
för brottet är svensk
medborgare eller har hemvist i
Sverige,
c) av någon som finns i Sverige
och det på brottet enligt
svensk rätt kan följa fängelse
i mer än sex månader, eller
d) i utövningen av ett svenskt
företags näringsverksamhet och
det är fråga om givande av
muta, grovt givande av muta
eller handel med inflytande
enligt 10 kap. 5 d § 2.
3. Svenskt enskilt intresse	Brott som har riktat sig mot
a) en svensk medborgare eller
någon som har hemvist i
Sverige, eller
b) en svensk juridisk person.
4. Svenskt allmänt intresse	Brott som har
a) riktat sig mot rikets
säkerhet, allmän verksamhet
eller annat av rättsordningen
särskilt skyddat svenskt
intresse, eller
b) begåtts i utövningen av
tjänst eller uppdrag som
innefattar svensk allmän
ställning.
5. Härledd jurisdiktion	        Brott som har begåtts av någon
som befinner sig i Sverige, om
a) en annan stat har begärt att
lagföringen för brottet ska
överföras till Sverige,
b) en begäran från en annan
stat om utlämning eller
överlämnande för brottet har
lämnats utan bifall, eller
c) brottet omfattas av en
internationell överenskommelse
eller annan förpliktelse som är
bindande för Sverige och enligt
vilken det finns skyldighet att
utan undantag pröva frågan om
åtal om den misstänkte inte
utlämnas eller överlämnas.
6. Vissa internationella brott	Brott som
a) avses i lagen (2014:406) om
straff för vissa
internationella brott, dock
inte aggressionsbrott enligt
11 a § eller försök,
förberedelse eller stämpling
till eller underlåtenhet att
avslöja eller förhindra sådant
brott,
b) avses i 13 kap. 5 a §
(kapning och sjö- eller
luftfartssabotage) eller försök
till sådana brott,
c) avses i 13 kap. 5 b §
(flygplatssabotage) eller
försök till sådant brott,
d) avses i 15 kap. 4 b § (osann
eller ovarsam utsaga inför en
internationell domstol),
e) avses i 16 kap. 5 §
(uppvigling) och som bestått i
en omedelbar och offentlig
uppmaning till att begå
folkmord,
f) avses i terroristbrottslagen
(2022:666) eller som avses i
annan lag och begås med sådant
uppsåt som avses i 12 §
terroristbrottslagen,
g) riktats mot Internationella
brottmålsdomstolens
rättskipning, eller
h) omfattas av tortyrbegreppet
enligt artikel 1 i Förenta
nationernas konvention den 10
december 1984 mot tortyr och
annan grym, omänsklig eller
förnedrande behandling eller
bestraffning, eller försök till
sådant brott.
Lag (2022:667)
.
Särskilda bestämmelser om behörighet
4 §
Särskilda bestämmelser om svensk domstols behörighet att  döma över vissa brott som har begåtts utanför Sverige finns i
1. 29 kap. 13 § miljöbalken,
2. 14 § lagen (1966:314) om kontinentalsockeln,
3. 10 kap. 10 § lagen (1980:424) om åtgärder mot förorening  från fartyg,
4. 5 § lagen (1982:963) om rymdverksamhet,
5. 51 a § jaktlagen (1987:259),
6. 17 § lagen (1992:1140) om Sveriges ekonomiska zon,
7. 49 § fiskelagen (1993:787),
8. 5 § lagen (1995:732) om skydd för gravfriden vid vraket  efter passagerarfartyget Estonia,
9. 13 kap. 11 § luftfartslagen (2010:500),
10. 17 kap. 2 § radio- och tv-lagen (2010:696),
11. 2 § lagen (2012:179) om straff för olovlig befattning med  klusterammunition, och
12. 17 § lagen (2014:406) om straff för vissa internationella  brott.
Lag (2022:667)
.
Krav på dubbel straffbarhet
5 §
I de fall som avses i 3 § 2, 3 och 5 är svensk domstol  behörig endast om gärningen är straffbar även enligt lagen på  gärningsorten (dubbel straffbarhet). Om brottet har begåtts på  flera staters område är kravet på dubbel straffbarhet uppfyllt  om gärningen är straffbar enligt lagen på någon av  gärningsorterna. Det får inte dömas till påföljd som är  strängare än det svåraste straff som är föreskrivet för  brottet enligt lagen på gärningsorten.
Första stycket gäller inte
1. om brottet har begåtts av någon som tillhör Försvarsmakten  på ett område där en avdelning av Försvarsmakten befann sig,
2. om brottet har begåtts vid tjänstgöringen av någon som är  anställd av en svensk myndighet för att delta i en  internationell militär insats eller i internationell civil  krishantering,
3. brott för vilket det lindrigaste straff som är föreskrivet  enligt svensk lag är fängelse i fyra år eller mer, och
4. brott som avses i
a) 4 kap. 1 a, 4 c och 4 e §§ och 16 kap. 10 a § första  stycket 1 och sjätte stycket eller försök till sådana brott,
b) 4 kap. 4 § andra stycket varigenom någon förmåtts att ingå  ett sådant äktenskap eller en sådan äktenskapsliknande  förbindelse som avses i 4 c § eller försök till sådant brott,
c) 6 kap. 1-6, 8, 9 och 12 §§ eller försök till brott enligt 
6 kap. 1, 2, 4-6, 8, 9 och 12 §§, om brottet begåtts mot en  person som inte fyllt arton år,
d) 14 kap. 6 § eller försök till sådant brott,
e) 22 kap. 6 a och 6 b §§,
f) 2 § lagen (1982:316) med förbud mot könsstympning av  kvinnor,
g) 3-5 och 7-10 §§ lagen (2025:327) om internationella  sanktioner, eller
h) 19 § lagen (2023:677) om frysning av tillgångar.
Lag (2025:328)
.
Krav på visst straff
6 §
Om brottet har begåtts på ett område som inte tillhör  någon stat, är svensk domstol behörig endast om fängelse kan  följa på brottet enligt svensk lag. Detta gäller inte i de  fall som avses i 3 § 1.
Lag (2021:1014)
.
Krav på åtalsförordnande
7 §
Åtal för brott som avses i 3 och 4 §§ får väckas endast om  åtalsförordnande har meddelats i enlighet med 8 §.
Ett sådant åtalsförordnande krävs dock inte om brottet
1. har begåtts ombord på ett svenskt fartyg eller luftfartyg  eller i tjänsten av befälhavaren eller någon som tillhörde  besättningen på ett sådant fartyg,
2. har begåtts i utövningen av tjänst eller uppdrag som  innefattar svensk allmän ställning,
3. har begåtts av någon som tillhör Försvarsmakten på ett  område där en avdelning av Försvarsmakten befann sig,
4. har begåtts vid tjänstgöringen av någon som är anställd av  en svensk myndighet för att delta i en internationell militär  insats eller i internationell civil krishantering,
5. har begåtts i Danmark, Finland, Island eller Norge eller på  fartyg eller luftfartyg i reguljär trafik mellan orter belägna  i Sverige eller någon av dessa stater,
6. har begåtts mot svenskt intresse av en svensk, dansk,  finsk, isländsk eller norsk medborgare eller av en utlänning  med hemvist i Sverige, eller
7. är osann utsaga eller ovarsam utsaga inför en  internationell domstol.
Andra stycket gäller dock inte i fråga om brott som riktats  mot Internationella brottmålsdomstolens rättskipning.
Lag (2021:1014)
.
8 §
Riksåklagaren beslutar om åtalsförordnande om inte annat  är särskilt föreskrivet.
Vid denna prövning ska det särskilt beaktas
1. om ett åtal här i landet är förenligt med Sveriges  folkrättsliga förpliktelser,
2. i vilken utsträckning brottsligheten eller den misstänkte  har anknytning till Sverige,
3. om åtgärder för lagföring har inletts eller kommer att  inledas i en annan stat eller vid en internationell domstol,  och
4. vilka faktiska möjligheter det finns att utreda brottet och  lagföra den misstänkte här.
När det gäller brott som har begåtts utomlands av någon som  vid gärningstillfället var svensk medborgare eller hade  hemvist i Sverige eller, när åtal väcks för brottet, är svensk  medborgare eller har hemvist i Sverige, får riksåklagaren  överlämna prövningen till en annan allmän åklagare.
Om det finns anledning att anta att prövningen har särskild  betydelse för Sveriges utrikes- eller säkerhetspolitik och  riksåklagaren bedömer att det inte finns hinder mot att väcka  åtal, ska riksåklagaren med eget yttrande överlämna ärendet  till regeringen för beslut.
Lag (2021:1014)
.
Betydelsen av en tidigare utländsk dom
Utländsk dom som hinder för svensk domstols behörighet
9 §
Har frågan om ansvar för brott prövats genom en dom som  har meddelats av någon annan domstol än svensk domstol och som  fått laga kraft, får den tilltalade inte lagföras i Sverige  för en gärning som omfattats av prövningen.
Om inte annat följer av en internationell överenskommelse som  är bindande för Sverige, får dock lagföring ske om
1. den tilltalade har frikänts från ansvar på den grunden att  gärningen inte utgjorde brott enligt den lag som domstolen  tillämpade,
2. verkställighet av den utdömda påföljden inte pågår av någon  annan anledning än att påföljden redan har verkställts i sin  helhet eller bortfallit enligt den lag som är tillämplig för  verkställigheten,
3. lagföringen gäller brott som avses i 1 § eller 3 § 4,  såvida inte den tidigare lagföringen har skett på begäran av  svensk myndighet eller sedan personen har utlämnats eller  överlämnats från Sverige för lagföring,
4. den tidigare lagföringen eller domen uppenbart står i strid  med svenska allmänna rättsprinciper, eller
5. sådana förhållanden föreligger som enligt 58 kap. 3 §  rättegångsbalken kan föranleda resning till men för den  tilltalade.
Lag (2021:1014)
.
Krav på åtalsförordnande
10 §
Åtal för brott som avses i 9 § får väckas endast om  åtalsförordnande har meddelats i enlighet med 8 §.
Lag (2021:1014)
.
Beaktande av utländsk påföljd
11 §
Om någon döms i Sverige för en gärning som avses i 9 §  ska det vid bestämmande av påföljd tas skälig hänsyn till  verkställighet av tidigare utdömd påföljd som den tilltalade  undergått till följd av den tidigare lagföringen.  Frihetsberövande till följd av den tidigare lagföringen ska om  möjligt i sin helhet räknas av från böter eller fängelse.
I de fall som avses i första stycket får det dömas till  lindrigare straff än vad som är föreskrivet för brottet eller  påföljden helt efterges.
Lag (2021:1014)
.
Övriga bestämmelser
Folkrättsliga begränsningar
12 §
De begränsningar av svensk domstols behörighet och  tillämpligheten av svensk lag som följer av allmän folkrätt  eller av en internationell överenskommelse som är bindande för  Sverige ska iakttas.
Lag (2021:1014)
.
Utlämning och överlämnande
13 §
I fråga om utlämning och överlämnande finns särskilda  föreskrifter.
Villkor som ställs upp vid utlämning eller överlämnande från  en annan stat till Sverige ska iakttas.
Lag (2021:1014)
.
ANDRA  AVDELNINGEN
Om brotten
3 kap. Om brott mot liv och hälsa
1 §
Den som berövar annan livet, döms för mord till fängelse  på viss tid, lägst tio och högst arton år, eller på livstid.  Som skäl för livstids fängelse ska det särskilt beaktas om  gärningen föregåtts av noggrann planering, präglats av  särskild förslagenhet, syftat till att främja eller dölja  annan brottslighet, inneburit svårt lidande för offret eller  annars varit särskilt hänsynslös.
Lag (2019:805)
.
2 §
Är brott som i 1 § sägs med hänsyn till de omständigheter som föranlett gärningen eller eljest att anse som mindre grovt, dömes för dråp till fängelse, lägst sex och högst tio år.
3 §
Dödar kvinna sitt barn vid födelsen eller eljest å tid då hon på grund av nedkomsten befinner sig i upprivet sinnestillstånd eller i svårt trångmål, dömes för barnadråp till fängelse i högst sex år.
4 §
Har upphört att gälla genom
lag (1974:596)
.
5 §
Den som tillfogar en annan person kroppsskada, sjukdom eller smärta eller försätter honom eller henne i vanmakt eller något annat sådant tillstånd, döms för misshandel till fängelse i högst två år eller, om brottet är ringa, till böter eller fängelse i högst sex månader.
Lag (1998:393)
.
6 §
Är brott som avses i 5 § att anse som grovt, döms för  grov misshandel till fängelse i lägst ett år och sex månader  och högst sex år. Vid bedömningen av om brottet är grovt ska  det särskilt beaktas om gärningen var livsfarlig eller om  gärningsmannen har tillfogat en svår kroppsskada eller  allvarlig sjukdom eller annars visat särskild hänsynslöshet  eller råhet.
Är brottet att anse som synnerligen grovt, döms för  synnerligen grov misshandel till fängelse i lägst fem och  högst tio år. Vid bedömningen av om brottet är synnerligen  grovt ska det särskilt beaktas om kroppsskadan är bestående  eller om gärningen har orsakat synnerligt lidande eller om  gärningsmannen har visat synnerlig hänsynslöshet.
Lag (2017:332)
.
7 §
Den som av oaktsamhet orsakar annans död, döms för vållande till annans död till fängelse i högst två år eller, om brottet är ringa, till böter.
Är brottet grovt, döms till fängelse i lägst ett och högst sex år. Vid bedömande av om brottet är grovt ska särskilt beaktas
1. om gärningen har innefattat ett medvetet risktagande av allvarligt slag, eller
2. om gärningsmannen, när det krävts särskild uppmärksamhet eller skicklighet, har varit påverkad av alkohol eller något annat medel eller annars gjort sig skyldig till en försummelse av allvarligt slag.
Lag (2010:370)
.
8 §
Den som av oaktsamhet orsakar annan person sådan kroppsskada eller sjukdom som inte är ringa, döms för vållande till kroppsskada eller sjukdom till böter eller fängelse i högst sex månader.
Är brottet grovt, döms till fängelse i högst fyra år. Vid bedömande av om brottet är grovt skall särskilt beaktas
1. om gärningen har innefattat ett medvetet risktagande av allvarligt slag, eller
2. om gärningsmannen, när det krävts särskild uppmärksamhet eller skicklighet, har varit påverkad av alkohol eller något annat medel eller annars gjort sig skyldig till en försummelse av allvarligt slag.
Lag (2001:348)
.
9 §
Utsätter någon av grov oaktsamhet annan för livsfara eller fara för svår kroppsskada eller allvarlig sjukdom, dömes för framkallande av fara för annan till böter eller fängelse i högst två år.
10 §
Om brott, som i 7--9 §§ sägs, har begåtts genom att någon uppsåtligen eller av oaktsamhet åsidosatt vad som i enlighet med arbetsmiljölagen (1977:1160) ålegat honom till förebyggande av ohälsa eller olycksfall, döms för arbetsmiljöbrott till straff som i nämnda lagrum sägs.
Lag (1991:679)
.
11 §
För försök eller förberedelse till mord, dråp, barnadråp  eller sådan misshandel som inte är ringa, och för stämpling  till mord, dråp, grov misshandel eller synnerligen grov  misshandel eller underlåtenhet att avslöja eller förhindra  sådant brott döms det till ansvar enligt 23 kap.
Lag (2017:332)
.
12 §
Vållande till kroppsskada eller sjukdom får, om brottet inte är grovt, åtalas av åklagare endast om målsäganden anger brottet till åtal och åtal är påkallat ur allmän synpunkt.
Angivelse från målsäganden krävs dock inte om brottet riktar sig mot någon som inte har fyllt arton år.
Lag (2003:408)
.
4 kap. Om brott mot frihet och frid
1 §
Den som bemäktigar sig och för bort eller spärrar in ett barn eller någon annan med uppsåt att skada honom eller henne till liv eller hälsa eller att tvinga honom eller henne till tjänst eller att öva utpressning, döms för människorov till fängelse på viss tid, lägst fyra och högst arton år, eller på livstid.
Är brottet mindre grovt, döms till fängelse i högst sex år.
Lag (2009:396)
.
1 a §
Den som, i annat fall än som avses i 1 §, genom
1. olaga tvång,
2. vilseledande,
3. utnyttjande av någons utsatta belägenhet som allvarligt  begränsar personens alternativ, eller
4. annat sådant otillbörligt medel om det allvarligt  begränsar personens alternativ
rekryterar, transporterar, överför, inhyser eller tar emot en  person i syfte att han eller hon ska exploateras för sexuella  ändamål, avlägsnande av organ, krigstjänst, tvångsarbete  eller annan verksamhet i en situation som innebär nödläge för  den utsatte, döms för människohandel till fängelse i lägst  två och högst tio år.
Den som begår en gärning som avses i första stycket mot en  person som inte har fyllt arton år döms för människohandel  även om inte något sådant otillbörligt medel som anges där  har använts. Detta gäller även om den som begår en sådan  gärning inte haft uppsåt till men varit oaktsam beträffande  omständigheten att den andra personen inte fyllt arton år.
Är ett brott som avses i första eller andra stycket mindre  grovt, döms till fängelse i lägst sex månader och högst fyra  år.
Lag (2018:601)
.
1 b §
Den som, i annat fall än som avses i 1 eller 1 a §,  genom olaga tvång, vilseledande eller utnyttjande av någons  beroendeställning, skyddslöshet eller svåra situation  exploaterar en person i tvångsarbete, arbete under uppenbart  orimliga villkor eller tiggeri, döms för människoexploatering  till fängelse i högst fyra år.
Den som begår en gärning som avses i första stycket mot en  person som inte har fyllt arton år döms till ansvar även om  det inte förekommit något olaga tvång, vilseledande eller  utnyttjande av någons beroendeställning, skyddslöshet eller  svåra situation. Detta gäller även om den som begår en sådan  gärning inte haft uppsåt till men varit oaktsam beträffande  omständigheten att den andra personen inte fyllt arton år.
Är ett brott som avses i första eller andra stycket att anse  som grovt, döms för grov människoexploatering till fängelse i  lägst två och högst tio år. Vid bedömningen av om brottet är  grovt ska det särskilt beaktas om gärningen avsett en  verksamhet som bedrivits i större omfattning, medfört  betydande vinning eller inneburit ett särskilt hänsynslöst  utnyttjande av annan.
Lag (2018:601)
.
2 §
Den som i annat fall än som sägs i 1 eller 1 a § för bort eller spärrar in någon eller på annat sätt berövar honom eller henne friheten, döms för olaga frihetsberövande till fängelse, lägst ett och högst tio år.
Är brottet mindre grovt, döms till böter eller fängelse i högst två år.
Lag (2002:436)
.
3 §
Den som begår en brottslig gärning som utgör
1. mord, dråp, misshandel, grov misshandel eller synnerligen  grov misshandel enligt 3 kap. 1, 2, 5 eller 6 §,
2. människorov, olaga frihetsberövande, olaga tvång, grovt  olaga tvång, olaga hot, grovt olaga hot, hemfridsbrott, grovt  hemfridsbrott eller ofredande enligt 4 kap. 1, 2, 4, 5, 6  eller 7 §,
3. våldtäkt, grov våldtäkt, sexuellt övergrepp, grovt sexuellt  övergrepp, våldtäkt mot barn, grov våldtäkt mot barn, sexuellt  utnyttjande av barn, sexuellt övergrepp mot barn, grovt  sexuellt övergrepp mot barn, sexuellt ofredande mot barn,  sexuellt ofredande, grovt sexuellt ofredande mot barn eller  grovt sexuellt ofredande enligt 6 kap. 1, 2, 4, 5, 6 eller 
10 §,
4. skadegörelse eller grov skadegörelse enligt 12 kap. 1 eller 
3 §, eller
5. straffbart försök till brott enligt någon av 1-4
döms, om gärningen har bevittnats av ett barn som är  närstående eller tidigare närstående till både gärningsmannen  och den som gärningen begås mot, för barnfridsbrott till  fängelse i högst två år. Om brottet är ringa, döms till böter  eller fängelse i högst sex månader.
Om brottet är grovt, döms för grovt barnfridsbrott till  fängelse i lägst ett och högst sex år. Vid bedömningen av om  brottet är grovt ska det särskilt beaktas om den gärning som  har bevittnats har varit av mycket allvarlig art eller om  gärningsmannen visat särskild hänsynslöshet.
Lag (2025:559)
.
4 §
Den som genom misshandel eller annars med våld eller genom  hot om brottslig gärning tvingar någon att göra, tåla eller  underlåta något döms för olaga tvång till böter eller fängelse  i högst två år. Om någon med sådan verkan utövar tvång genom  hot att åtala eller ange någon annan för brott eller att lämna  menligt meddelande om någon annan, döms också för olaga tvång,  om tvånget är otillbörligt.
Om brottet är grovt döms för grovt olaga tvång till fängelse i  lägst ett och högst sex år. Vid bedömningen av om brottet är  grovt ska det särskilt beaktas om gärningen
1. har innefattat våld av allvarligt slag,
2. har innefattat hot som påtagligt har förstärkts med hjälp  av vapen, sprängämne eller vapenattrapp eller genom anspelning  på ett våldskapital eller som annars har varit av allvarligt  slag, eller
3. annars har varit av särskilt hänsynslös eller farlig art.
Lag (2023:257)
.
4 a §
Den som mot en närstående eller tidigare närstående  person begår eller på annat sätt medverkar till
1. brottsliga gärningar enligt 3 eller 4 kap., 5 kap. 1 eller 
2 §, 6 eller 12 kap. eller enligt 24 § lagen (1988:688) om  kontaktförbud, eller
2. gärningar som utgör straffbart försök eller straffbar  förberedelse eller stämpling till brott enligt 1
döms, om var och en av gärningarna utgjort led i en upprepad  kränkning av personens integritet och gärningarna varit ägnade  att allvarligt skada personens självkänsla, för grov  fridskränkning till fängelse i lägst ett och högst sex år.
Har gärningar som anges i första stycket begåtts av en man mot  en kvinna som han är eller har varit gift med eller som han  bor eller har bott tillsammans med under äktenskapsliknande  förhållanden, ska han i stället dömas för grov  kvinnofridskränkning till samma straff.
Lag (2025:559)
.
4 b §
Den som förföljer en person genom att begå eller på  annat sätt medverka till brottsliga gärningar som utgör
1. misshandel enligt 3 kap. 5 § eller försök till sådant brott  som inte är ringa,
2. olaga tvång enligt 4 kap. 4 § första stycket,
3. olaga hot enligt 4 kap. 5 § första stycket,
4. hemfridsbrott enligt 4 kap. 6 § första stycket eller olaga  intrång enligt 4 kap. 6 § andra stycket,
5. kränkande fotografering enligt 4 kap. 6 a §,
6. olovlig identitetsanvändning enligt 4 kap. 6 b §,
7. olaga integritetsintrång enligt 4 kap. 6 c §,
8. ofredande enligt 4 kap. 7 §,
9. uppmaning till självmord eller oaktsam uppmaning till  självmord enligt 4 kap. 7 a §,
10. förtal eller grovt förtal enligt 5 kap. 1 eller 2 §,
11. sexuellt ofredande mot barn enligt 6 kap. 10 § första  stycket eller sexuellt ofredande enligt 6 kap. 10 § andra  stycket,
12. skadegörelse enligt 12 kap. 1 § eller försök till sådant  brott,
13. ringa skadegörelse enligt 12 kap. 2 §,
14. våld eller hot mot tjänsteman enligt 17 kap. 1 § första  stycket eller försök till sådant brott,
15. angrepp mot tjänsteman enligt 17 kap. 2 § första och andra  styckena eller försök till sådant brott,
16. förolämpning mot tjänsteman enligt 17 kap. 3 §, eller
17. överträdelse av kontaktförbud eller överträdelse av  utvidgat eller särskilt utvidgat kontaktförbud enligt 24 §  lagen (1988:688) om kontaktförbud döms, om var och en av  gärningarna har utgjort led i en upprepad kränkning av  personens integritet, för olaga förföljelse till fängelse i  högst fyra år.
Lag (2025:579)
.
4 c §
Den som, i annat fall än som avses i 1 a §, genom olaga  tvång eller utnyttjande av utsatt belägenhet förmår en person  att ingå ett äktenskap som är giltigt i den stat där det  ingås, i den stat enligt vars lag det ingås eller i en stat i  vilken minst en av makarna är medborgare eller har hemvist  döms för äktenskapstvång till fängelse i högst fyra år.
Detsamma gäller den som på sätt som anges i första stycket  förmår någon att ingå en äktenskapsliknande förbindelse, om  den ingås enligt regler som gäller inom en grupp och som
1. innebär att parterna betraktas som makar och anses ha  rättigheter eller skyldigheter i förhållande till varandra,  och
2. innefattar frågan om upplösning av förbindelsen.
Den som begår en gärning som avses i första eller andra  stycket mot en person som inte har fyllt arton år, döms för  barnäktenskapsbrott till fängelse i högst fyra år. För  barnäktenskapsbrott döms också den som i annat fall förmår  eller tillåter en person som inte har fyllt arton år att ingå  ett äktenskap som är giltigt på sätt som anges i första  stycket eller en äktenskapsliknande förbindelse enligt vad som  anges i andra stycket. Detta gäller även om den som begår en  sådan gärning inte haft uppsåt till men varit oaktsam  beträffande omständigheten att den andra personen inte fyllt  arton år.
Lag (2020:349)
.
4 d §
Den som, i annat fall än som avses i 1 a §, genom  vilseledande förmår en person att resa till en annan stat än  den där han eller hon bor, i syfte att personen ska utsättas  för en sådan gärning som anges i 4 c §, döms för vilseledande  till äktenskapsresa till fängelse i högst två år.
Lag (2020:349)
.
4 e §
Den som mot en person begår eller på annat sätt  medverkar till
1. brottsliga gärningar enligt 3 eller 4 kap., 5 kap. 1 eller 
2 §, 6 eller 12 kap. eller enligt 24 § lagen (1988:688) om  kontaktförbud, eller
2. gärningar som utgör straffbart försök eller straffbar  förberedelse eller stämpling till brott enligt 1
döms, om ett motiv varit att bevara eller återupprätta en  persons eller familjs, släkts eller annan liknande grupps  heder, var och en av gärningarna utgjort led i en upprepad  kränkning av personens integritet och gärningarna varit ägnade  att allvarligt skada personens självkänsla, för hedersförtryck  till fängelse i lägst ett och högst sex år.
Lag (2025:559)
.
5 §
Den som hotar någon annan med brottslig gärning på ett  sätt som är ägnat att hos den hotade framkalla allvarlig  rädsla för egen eller annans säkerhet till person, egendom,  frihet eller frid, döms för olaga hot till böter eller  fängelse i högst två år.
Om brottet är grovt döms för grovt olaga hot till fängelse i  lägst ett och högst fyra år. Vid bedömningen av om brottet är  grovt ska det särskilt beaktas
1. om hotet påtagligt har förstärkts med hjälp av vapen,  sprängämne eller vapenattrapp eller genom anspelning på ett  våldskapital eller annars har varit av allvarligt slag, eller
2. om gärningen annars har varit av särskilt hänsynslös eller  farlig art.
Lag (2023:257)
.
6 §
Den som olovligen tränger in eller stannar kvar i någon  annans bostad eller annat liknande boende döms för  hemfridsbrott till böter eller fängelse i högst ett år. För  hemfridsbrott döms även den som olovligen tränger in eller  stannar kvar i en trädgård, på en gårdsplan eller på en annan  liknande plats som tillhör bostaden eller boendet.
Den som i annat fall än som avses i första stycket obehörigen  tränger in eller stannar kvar i en byggnad eller ett fartyg,  på en gårdsplan eller på en annan liknande plats döms för  olaga intrång till böter eller fängelse i högst ett år.
Om ett brott som avses i första eller andra stycket är grovt,  döms för grovt hemfridsbrott eller grovt olaga intrång till  fängelse i lägst sex månader och högst tre år. Vid bedömningen  av om brottet är grovt ska det särskilt beaktas om gärningen
1. har skett genom inbrott,
2. har innefattat våld, hot om brottslig gärning, ofredande  eller skada på egendom, eller
3. annars har varit av särskilt hänsynslös eller farlig art.
Lag (2022:661)
.
6 a §
Den som olovligen med tekniskt hjälpmedel i hemlighet tar upp bild av någon som befinner sig inomhus i en bostad eller på en toalett, i ett omklädningsrum eller ett annat liknande utrymme, döms för kränkande fotografering till böter eller fängelse i högst två år.
Till ansvar ska det inte dömas om gärningen med hänsyn till syftet och övriga omständigheter är försvarlig.
Första stycket gäller inte den som med tekniskt hjälpmedel tar upp bild av någon som ett led i en myndighets verksamhet.
Lag (2013:366)
.
6 b §
Den som genom att olovligen använda en annan persons  identitetsuppgifter utger sig för att vara honom eller henne  och därigenom ger upphov till skada eller olägenhet för honom  eller henne, döms för olovlig identitetsanvändning till böter  eller fängelse i högst två år.
Lag (2016:485)
.
6 c §
Den som gör intrång i någon annans privatliv genom att  sprida
1. bild på eller annan uppgift om någons sexualliv,
2. bild på eller annan uppgift om någons hälsotillstånd,
3. bild på eller annan uppgift om att någon utsatts för ett  brott som innefattar ett angrepp mot person, frihet eller  frid,
4. bild på någon som befinner sig i en mycket utsatt  situation, eller
5. bild på någons helt eller delvis nakna kropp
döms, om spridningen är ägnad att medföra allvarlig skada för  den som bilden eller uppgiften rör, för olaga  integritetsintrång till böter eller fängelse i högst två år.
Det ska inte dömas till ansvar om gärningen med hänsyn  till syftet och övriga omständigheter var försvarlig.
Lag (2017:1136)
.
6 d §
Om brott som avses i 6 c § är grovt, döms för grovt  olaga integritetsintrång till fängelse i lägst sex månader  och högst fyra år.
Vid bedömningen av om brottet är grovt ska det särskilt  beaktas om gärningen med hänsyn till bildens eller uppgiftens  innehåll eller sättet för eller omfattningen av spridningen  var ägnad att medföra mycket allvarlig skada för den som  bilden eller uppgiften rör.
Lag (2017:1136)
.
7 §
Den som fysiskt antastar någon annan eller utsätter någon  annan för störande kontakter eller annat hänsynslöst agerande  döms, om gärningen är ägnad att kränka den utsattes frid på  ett kännbart sätt, för ofredande till böter eller fängelse i  högst ett år.
Lag (2017:1136)
.
7 a §
Den som uppmanar eller på annat liknande sätt utövar  psykisk påverkan mot någon att begå självmord döms, om  gärningen är ägnad att medföra en inte obetydlig fara för en  sådan handling, för uppmaning till självmord till fängelse i  högst två år.
Den som begår en gärning som avses i första stycket och inte  har uppsåt till men är oaktsam beträffande de omständigheter  som innebär att gärningen är ägnad att medföra en inte  obetydlig fara för självmord, döms för oaktsam uppmaning till  självmord till böter eller fängelse i högst sex månader.
Om en gärning enligt första eller andra stycket med hänsyn  till omständigheterna är mindre allvarlig, ska det inte dömas  till ansvar.
Lag (2021:225)
.
8 §
Den som olovligen bereder sig tillgång till ett meddelande, som ett post- eller telebefordringsföretag förmedlar som postförsändelse eller i ett elektroniskt kommunikationsnät, döms för brytande av post- eller telehemlighet till böter eller fängelse i högst två år.
Lag (2012:280)
.
9 §
Den som, utan att fall är för handen som i 8 § sägs, olovligen bryter brev eller telegram eller eljest bereder sig tillgång till något som förvaras förseglat eller under lås eller eljest tillslutet, dömes för intrång i förvar till böter eller fängelse i högst två år.
9 a §
Den som i annat fall än som sägs i 8 § olovligen medelst tekniskt hjälpmedel för återgivning av ljud i hemlighet avlyssnar eller upptager tal i enrum, samtal mellan andra eller förhandlingar vid sammanträde eller annan sammankomst, vartill allmänheten icke äger tillträde och som han själv icke deltager i eller som han obehörigen berett sig tillträde till, dömes för olovlig avlyssning till böter eller fängelse i högst två år.
Lag (1975:239)
.
9 b §
Den som anbringar tekniskt hjälpmedel med uppsåt att bryta telehemlighet på sätt som anges i 8 § eller att utföra brott som anges i 6 a eller 9 a §, döms för förberedelse till sådant brott till böter eller fängelse i högst två år, om han eller hon inte gjort sig skyldig till fullbordat brott.
Lag (2013:366)
.
9 c §
Den som olovligen bereder sig tillgång till en uppgift som är avsedd för automatiserad behandling eller olovligen ändrar, utplånar, blockerar eller i register för in en sådan uppgift döms för dataintrång till böter eller fängelse i högst två år. Detsamma gäller den som olovligen genom någon annan liknande åtgärd allvarligt stör eller hindrar användningen av en sådan uppgift.
Är brottet grovt, döms för grovt dataintrång till fängelse i lägst sex månader och högst sex år. Vid bedömande av om brottet är grovt ska det särskilt beaktas om gärningen har orsakat allvarlig skada eller avsett ett stort antal uppgifter eller annars varit av särskilt farlig art.
Lag (2014:302)
.
10 §
För försök, förberedelse eller stämpling till  människorov, människohandel, grov människoexploatering eller  olaga frihetsberövande och för underlåtenhet att avslöja eller  förhindra ett sådant brott döms det till ansvar enligt 23 kap.  Detsamma gäller för försök, förberedelse eller stämpling till  människoexploatering, grovt olaga tvång, äktenskapstvång,  barnäktenskapsbrott, grovt olaga hot, grovt hemfridsbrott  eller grovt olaga intrång och för försök eller förberedelse  till dataintrång som om det fullbordats inte skulle ha varit  att anse som ringa, eller grovt dataintrång.
Lag (2022:661)
.
11 §
Hemfridsbrott, olaga intrång, kränkande fotografering  eller förberedelse till sådant brott, olovlig  identitetsanvändning, olaga integritetsintrång, ofredande som  inte förövats på allmän plats, intrång i förvar, olovlig  avlyssning som inte förövats på allmän plats eller  förberedelse till sådant brott får åtalas av åklagare endast  om målsäganden anger brottet till åtal eller om åtal är  påkallat från allmän synpunkt. Detsamma gäller olaga tvång  genom hot att åtala eller ange annan för brott eller att om  annan lämna menligt meddelande samt försök eller förberedelse  till sådant brott.
Lag (2022:661)
.
5 kap. Om ärekränkning
1 §
Den som utpekar någon såsom brottslig eller klandervärd i sitt levnadssätt eller eljest lämnar uppgift som är ägnad att utsätta denne för andras missaktning, dömes för förtal till böter.
Var han skyldig att uttala sig eller var det eljest med hänsyn till omständigheterna försvarligt att lämna uppgift i saken, och visar han att uppgiften var sann eller att han hade skälig grund för den, skall ej dömas till ansvar.
2 §
Om brott som avses i 1 § är grovt döms för grovt förtal  till böter eller fängelse i högst två år.
Vid bedömningen av om brottet är grovt ska det särskilt  beaktas om gärningen med hänsyn till uppgiftens innehåll  eller sättet för eller omfattningen av spridningen eller  annars var ägnad att medföra allvarlig skada.
Lag (2017:1136)
.
3 §
Den som, i annat fall än som avses i 1 eller 2 §,  riktar beskyllning, nedsättande uttalande eller förödmjukande  beteende mot någon annan döms, om gärningen är ägnad att  kränka den andres självkänsla eller värdighet, för  förolämpning till böter.
Om brottet är grovt, döms till böter eller fängelse i högst  sex månader.
Lag (2018:1745)
.
4 §
Förtal av avliden skall medföra ansvar enligt 1 eller 2 §, om gärningen är sårande för de efterlevande eller den eljest, med beaktande av den tid som förflutit sedan den avlidne var i livet samt omständigheterna i övrigt, kan anses kränka den frid, som bör tillkomma den avlidne.
5 §
Brott som avses i 1-3 §§ får inte åtalas av någon  annan än målsäganden. Om brottet riktar sig mot någon som är  under arton år eller om i annat fall målsäganden anger  brottet till åtal, får dock åklagaren väcka åtal om detta  anses påkallat från allmän synpunkt och åtalet avser
1. förtal och grovt förtal,
2. förolämpning mot någon i eller för hans eller hennes  myndighetsutövning, eller
3. förolämpning med anspelning på ras, hudfärg, nationellt  eller etniskt ursprung, trosbekännelse, sexuell läggning  eller könsöverskridande identitet eller uttryck.
Har förtal riktats mot en avliden, får åtal väckas av den  avlidnes efterlevande make, bröstarvinge, förälder eller  syskon och, om åtal av särskilda skäl anses påkallat från  allmän synpunkt, av åklagare.
Innebär brott som avses i 1-3 §§ att någon genom att förgripa  sig på en främmande makts statsöverhuvud som vistas i Sverige  eller på en främmande makts representant i Sverige har kränkt  den främmande makten, får brottet åtalas av åklagare utan  hinder av första stycket. Åtal får dock inte ske utan  förordnande av regeringen eller den regeringen har bemyndigat  till detta.
Lag (2018:540)
.
6 kap. Om sexualbrott
1 §
Den som, med en person som inte deltar frivilligt,  genomför ett vaginalt, analt eller oralt samlag eller en annan  sexuell handling som med hänsyn till kränkningens allvar är  jämförlig med samlag, döms för våldtäkt till fängelse i lägst  tre och högst sex år. Detsamma gäller den som förmår en person  som inte deltar frivilligt att företa eller tåla en sådan  handling. Vid bedömningen av om ett deltagande är frivilligt  eller inte ska det särskilt beaktas om frivillighet har kommit  till uttryck genom ord eller handling eller på annat sätt. En  person kan aldrig anses delta frivilligt om
1. deltagandet är en följd av misshandel, annat våld eller hot  om brottslig gärning, hot om att åtala eller ange någon annan  för brott eller hot om att lämna ett menligt meddelande om  någon annan,
2. gärningsmannen otillbörligt utnyttjar att personen på grund  av medvetslöshet, sömn, allvarlig rädsla, berusning eller  annan drogpåverkan, sjukdom, kroppsskada, psykisk störning  eller annars med hänsyn till omständigheterna befinner sig i  en särskilt utsatt situation, eller
3. gärningsmannen förmår personen att delta genom att  allvarligt missbruka att personen står i beroendeställning  till gärningsmannen.
Om brottet är mindre grovt, döms till fängelse i lägst sex  månader och högst fyra år.
Om ett brott som avses i första stycket är grovt, döms för  grov våldtäkt till fängelse i lägst fem och högst tio år. Vid  bedömningen av om brottet är grovt ska det särskilt beaktas om  gärningsmannen har använt våld eller hot som varit av särskilt  allvarlig art eller om fler än en förgripit sig på offret  eller på annat sätt deltagit i övergreppet eller om  gärningsmannen med hänsyn till tillvägagångssättet eller  offrets låga ålder eller annars visat särskild hänsynslöshet  eller råhet.
Lag (2022:1043)
.
1 a §
Den som begår en gärning som avses i 1 § och är  grovt oaktsam beträffande omständigheten att den andra  personen inte deltar frivilligt, döms för oaktsam våldtäkt  till fängelse i högst fyra år.
Om gärningen med hänsyn till omständigheterna är mindre  allvarlig, ska det inte dömas till ansvar.
Lag (2018:618)
.
2 §
Den som, med en person som inte deltar frivilligt,  genomför en annan sexuell handling än som avses i 1 §, döms  för sexuellt övergrepp till fängelse i lägst sex månader och  högst två år. Detsamma gäller den som förmår en person som  inte deltar frivilligt att företa eller tåla en sådan  handling. Vid bedömningen av om ett deltagande är frivilligt  eller inte tillämpas 1 § första stycket tredje och fjärde  meningarna.
Om brottet är mindre grovt, döms till fängelse i högst ett år.
Om brottet är grovt, döms för grovt sexuellt övergrepp till  fängelse i lägst ett och högst sex år. Vid bedömningen av om  brottet är grovt ska det särskilt beaktas om gärningsmannen  har använt våld eller hot som varit av särskilt allvarlig art  eller om fler än en förgripit sig på offret eller på annat  sätt deltagit i övergreppet eller om gärningsmannen med hänsyn  till tillvägagångssättet eller offrets låga ålder eller annars  visat särskild hänsynslöshet eller råhet.
Lag (2022:1043)
.
3 §
Den som begår en gärning som avses i 2 § och är grovt  oaktsam beträffande omständigheten att den andra personen  inte deltar frivilligt, döms för oaktsamt sexuellt övergrepp  till fängelse i högst fyra år.
Om gärningen med hänsyn till omständigheterna är mindre  allvarlig, ska det inte dömas till ansvar.
Lag (2018:618)
.
4 §
Den som, med ett barn under femton år, genomför ett  vaginalt, analt eller oralt samlag eller en annan sexuell  handling som med hänsyn till kränkningens allvar är jämförlig  med samlag, döms för våldtäkt mot barn till fängelse i lägst  tre och högst sex år. Detsamma gäller den som på ett  otillbörligt sätt förmår barnet att företa eller tåla en sådan  handling.
Första stycket gäller även den som begår en gärning som avses  där
1. mot ett barn som fyllt femton men inte arton år
a) som är avkomling till gärningsmannen,
b) som står under fostran av eller har ett liknande  förhållande till gärningsmannen, eller
c) för vars vård eller tillsyn gärningsmannen ska svara på  grund av en myndighets beslut, eller
2. om gärningsmannen, i annat fall än som avses i 1,  otillbörligt utnyttjar att ett barn under arton år på grund av  psykisk ohälsa, funktionsnedsättning, missbruk,  gärningsmannens auktoritet eller annars med hänsyn till  omständigheterna har en nedsatt förmåga att värna sin sexuella  integritet.
Om ett brott som avses i första eller andra stycket är grovt,  döms för grov våldtäkt mot barn till fängelse i lägst fem och  högst tio år. Vid bedömningen av om brottet är grovt ska det  särskilt beaktas om gärningsmannen har använt våld eller hot  om brottslig gärning eller om fler än en förgripit sig på  barnet eller på annat sätt deltagit i övergreppet eller om  gärningsmannen med hänsyn till tillvägagångssättet eller  barnets låga ålder eller annars visat särskild hänsynslöshet  eller råhet.
Lag (2025:586)
.
5 §
Är ett brott som avses i 4 § första eller andra  stycket med hänsyn till omständigheterna vid brottet att anse  som mindre grovt, döms för sexuellt utnyttjande av barn till  fängelse i högst fyra år.
Lag (2018:618)
.
6 §
Den som, med ett barn under femton år, eller med ett barn  under arton år och där omständigheterna är sådana som avses i 
4 § andra stycket, genomför en annan sexuell handling än som  avses i 4 och 5 §§, döms för sexuellt övergrepp mot barn till  fängelse i lägst sex månader och högst två år. Detsamma gäller  den som på ett otillbörligt sätt förmår barnet att företa  eller tåla en sådan handling.
Om brottet är mindre grovt, döms till fängelse i högst ett år.
Om brottet är grovt, döms för grovt sexuellt övergrepp mot  barn till fängelse i lägst ett år och sex månader och högst  sex år. Vid bedömningen av om brottet är grovt ska det  särskilt beaktas om gärningsmannen är närstående till barnet  eller i övrigt utnyttjat sin ställning eller missbrukat ett  särskilt förtroende eller om fler än en förgripit sig på  barnet eller på annat sätt deltagit i övergreppet eller om  brottet med hänsyn till tillvägagångssättet eller barnets låga  ålder eller annars inneburit ett hänsynslöst utnyttjande av  barnet.
Lag (2025:586)
.
7 §
Den som, i annat fall än som avses förut i detta kapitel,  har vaginalt samlag med eget barn eller dess avkomling, döms  för samlag med avkomling till fängelse i högst två år.
Den som, i annat fall än som avses förut i detta kapitel, har  vaginalt samlag med sitt helsyskon, döms för samlag med syskon  till fängelse i högst ett år.
Vad som sägs i denna paragraf gäller inte den som förmåtts  till gärningen genom olaga tvång eller på annat otillbörligt  sätt.
Lag (2022:1043)
.
8 §
Den som främjar eller utnyttjar att ett barn under femton  år utför eller medverkar i sexuell posering, döms för  utnyttjande av barn för sexuell posering till fängelse i högst  två år. Detsamma gäller den som försätter barnet i eller  utnyttjar att barnet av någon annan försätts i en situation  som innebär sexuell posering.
Första stycket gäller även den som begår en gärning som avses  där mot ett barn som fyllt femton men inte arton år, om  poseringen är ägnad att skada barnets hälsa eller utveckling.
Om brottet är grovt, döms för grovt utnyttjande av barn för  sexuell posering till fängelse i lägst sex månader och högst  sex år. Vid bedömningen av om brottet är grovt ska det  särskilt beaktas om brottet avsett en verksamhet som bedrivits  i större omfattning, medfört betydande vinning eller inneburit  ett hänsynslöst utnyttjande av barnet.
Lag (2022:1043)
.
9 §
Den som förmår ett barn som inte fyllt arton år att mot  ersättning företa eller tåla en sexuell handling, döms för  utnyttjande av barn genom köp av sexuell handling till  fängelse i lägst sex månader och högst fyra år.
Om brottet är mindre grovt, döms till fängelse i högst ett år.
Vad som sägs i första och andra styckena gäller även om  ersättningen har utlovats eller getts av någon annan.
Lag (2025:586)
.
10 §
Den som, i annat fall än som avses förut i detta kapitel,  sexuellt berör ett barn under femton år eller förmår barnet  att företa eller medverka i någon handling med sexuell  innebörd, döms för sexuellt ofredande mot barn till fängelse i  högst två år. Detsamma gäller den som begår en gärning enligt  andra stycket mot ett barn under femton år.
Den som, i annat fall än som avses förut i detta kapitel,  blottar sig för någon annan på ett sätt som är ägnat att väcka  obehag eller annars genom ord eller handlande ofredar en  person på ett sätt som är ägnat att kränka personens sexuella  integritet döms för sexuellt ofredande till böter eller  fängelse i högst två år.
Om ett brott som avses i första stycket är grovt, döms för  grovt sexuellt ofredande mot barn till fängelse i lägst sex  månader och högst tre år. Om ett brott som avses i andra  stycket är grovt, döms för grovt sexuellt ofredande till samma  straff.
Vid bedömningen av om ett brott är grovt ska det särskilt  beaktas om fler än en förgripit sig på offret eller på annat  sätt deltagit i övergreppet eller om gärningsmannen med hänsyn  till offrets låga ålder eller någon annan omständighet visat  särskild hänsynslöshet.
Lag (2022:1043)
.
10 a §
Den som, i syfte att mot ett barn under femton år begå  en gärning för vilken straff föreskrivs i 4, 5, 6, 8 eller 
10 §, föreslår en träff eller stämmer träff med barnet, döms  för kontakt för att träffa ett barn i sexuellt syfte till  böter eller fängelse i högst två år.
Lag (2017:1068)
.
11 §
Den som, i annat fall än som avses förut i detta kapitel,  förmår en person att mot ersättning företa eller tåla en  sexuell handling i huvudsakligt syfte att delta i eller  förevisas handlingen, döms för köp av sexuell handling till  fängelse i högst ett år.
Vad som sägs i första stycket gäller även om ersättningen har  utlovats eller getts av någon annan.
Lag (2025:586)
.
12 §
Den som främjar eller på ett otillbörligt sätt ekonomiskt  utnyttjar att en person förmås att mot ersättning företa eller  tåla sexuella handlingar, på det sätt som avses i 9 eller 
11 §, döms för koppleri till fängelse i högst fyra år.
Om en person som med nyttjanderätt har upplåtit en lägenhet  får veta att lägenheten helt eller till väsentlig del används  för sexuella handlingar mot ersättning, på det sätt som avses  i 9 eller 11 §, och inte gör vad som skäligen kan begäras för  att få upplåtelsen att upphöra, ska han eller hon, om  verksamheten fortsätter eller återupptas i lägenheten, anses  ha främjat verksamheten och dömas till ansvar enligt första  stycket.
Är brott som avses i första eller andra stycket att anse som  grovt, döms för grovt koppleri till fängelse i lägst två och  högst tio år. Vid bedömande av om brottet är grovt ska det  särskilt beaktas om brottet avsett en verksamhet som bedrivits  i större omfattning, medfört betydande vinning eller inneburit  ett hänsynslöst utnyttjande av annan.
Lag (2025:586)
.
13 §
Till ansvar som i detta kapitel är föreskrivet för  en gärning som begås mot någon under en viss ålder ska dömas  även den som inte haft uppsåt till men varit oaktsam  beträffande omständigheten att den andra personen inte  uppnått den åldern.
Lag (2018:618)
.
14 §
Den som har begått en gärning enligt 5 § eller 6 § andra  stycket mot ett barn under femton år eller enligt 8 § första  stycket eller 10 § första stycket första meningen, ska inte  dömas till ansvar om det är uppenbart att gärningen inte  inneburit något övergrepp mot barnet med hänsyn till den ringa  skillnaden i ålder och utveckling mellan den som har begått  gärningen och barnet samt omständigheterna i övrigt.
Detsamma gäller den som har begått en gärning enligt 10 a § om  den har syftat till en sådan gärning som anges i första  stycket och som, om den hade fullbordats, enligt vad som anges  där uppenbarligen inte skulle ha inneburit något övergrepp mot  barnet.
Lag (2022:1043)
.
15 §
För försök till våldtäkt, grov våldtäkt, sexuellt  övergrepp, grovt sexuellt övergrepp, våldtäkt mot barn, grov  våldtäkt mot barn, sexuellt utnyttjande av barn, sexuellt  övergrepp mot barn, grovt sexuellt övergrepp mot barn,  utnyttjande av barn för sexuell posering, grovt utnyttjande av  barn för sexuell posering, utnyttjande av barn genom köp av  sexuell handling, köp av sexuell handling, koppleri och grovt  koppleri döms det till ansvar enligt 23 kap.
Detsamma gäller för förberedelse till koppleri samt för  förberedelse och stämpling till och underlåtenhet att avslöja  eller förhindra våldtäkt, grov våldtäkt, våldtäkt mot barn,  grov våldtäkt mot barn, grovt utnyttjande av barn för sexuell  posering och grovt koppleri.
Lag (2025:586)
.
7 kap. Om brott mot familj
1 §
Ingår den som är gift nytt äktenskap eller ingår ogift äktenskap med den som är gift, dömes för tvegifte till böter eller fängelse i högst två år.
Om den som är partner i ett registrerat partnerskap ingår äktenskap, dömes för olovligt ingående av äktenskap till böter eller fängelse i högst två år.
Lag (1994:1119)
.
1 a §
Har upphävts genom
lag (2009:255)
.
2 §
Den som, vid annans adoption av en person under arton år, genom olaga tvång eller vilseledande eller genom att utlova eller ge otillbörlig ersättning utverkar samtycke eller tillstånd till en sådan adoption, döms för otillbörligt utverkande av samtycke eller tillstånd till adoption av barn till böter eller fängelse i högst två år.
Lag (2006:274)
.
3 §
Den som understicker eller förbyter barn eller eljest genom att avgiva oriktig anmälan till myndighet eller underlåta anmälan tillvällar sig eller annan falsk familjeställning eller berövar annan hans rätta familjeställning, dömes för förvanskande av familjeställning till böter eller fängelse i högst två år.
4 §
Den som obehörigen skiljer ett barn under femton år från  någon som har vårdnaden om barnet döms för egenmäktighet med  barn till böter eller fängelse i högst ett år, om gärningen  inte utgör brott mot frihet. Detsamma gäller, om den som  gemensamt med någon annan har vårdnaden om ett barn under  femton år utan beaktansvärt skäl egenmäktigt skiljer barnet  från den andra vårdnadshavaren eller om den som ska ha  vårdnaden obehörigen bemäktigar sig barnet och därigenom själv  tar sig rätt.
Till ansvar enligt första stycket döms också den som
1. obehörigen skiljer ett barn under femton år från någon som  vårdar barnet med stöd av lagen (1990:52) med särskilda  bestämmelser om vård av unga, om gärningen inte utgör brott  mot frihet eller främjande av flykt, eller
2. för bort eller annars undanhåller ett barn under femton år,  om gärningen är ägnad att hindra att vård enligt lagen med  särskilda bestämmelser om vård av unga påbörjas och gärningen  inte utgör brott mot frihet.
Om ett brott som avses i första eller andra stycket är grovt,  döms till fängelse i lägst sex månader och högst fyra år.
Lag (2024:271)
.
5 §
För försök till otillbörligt utverkande av samtycke eller tillstånd till adoption av barn, förvanskande av familjeställning eller egenmäktighet med barn som är grovt döms till ansvar enligt vad i 23 kap. stadgas.
Lag (2006:274)
.
6 §
Egenmäktighet med barn må ej åtalas av åklagare, med mindre åtal finnes påkallat ur allmän synpunkt.
Lag (1973:648)
.
8 kap. Om stöld, rån och andra tillgreppsbrott
1 §
Den som olovligen tager vad annan tillhör med uppsåt att tillägna sig det, dömes, om tillgreppet innebär skada, för stöld till fängelse i högst två år.
2 §
Är brott som avses i 1 § med hänsyn till det tillgripnas  värde och övriga omständigheter vid brottet att anse som  ringa, döms för ringa stöld till böter eller fängelse i högst  sex månader.
Lag (2017:442)
.
3 §
Har upphävts genom
lag (1987:791)
.
4 §
Är brott som avses i 1 § att anse som grovt, döms för grov  stöld till fängelse i lägst sex månader och högst sex år.
Vid bedömningen av om brottet är grovt ska det särskilt  beaktas om det avsett sak som någon bar på sig eller hade i  sin omedelbara närhet, om gärningsmannen varit försedd med  vapen, sprängämne eller annat dylikt hjälpmedel, om gärningen  ingått som ett led i en brottslighet som utövats systematiskt  eller om gärningen annars varit av särskilt farlig eller  hänsynslös art, avsett betydande värde eller inneburit  synnerligen kännbar skada.
Lag (2021:35)
.
4 a §
Om brott som avses i 1 § har skett efter intrång i  bostad eller annat liknande boende, döms för inbrottsstöld  till fängelse i lägst ett och högst sex år.
Är en gärning som avses i första stycket med hänsyn till  integritetskränkningen eller omständigheterna i övrigt av  mindre allvarlig art, döms dock inte för inbrottsstöld utan  för annat brott som gärningen innefattar.
Lag (2021:35)
.
5 §
Den som med våld på person eller med hot som innebär eller  för den hotade framstår som trängande fara,
1. begår stöld,
2. tvingar någon till handling eller underlåtenhet som innebär  vinning för gärningsmannen och skada för den tvingade eller  någon i vars ställe denne är, eller
3. olovligen tar eller tvingar till sig ett betalningsverktyg  med avsikt att använda det för att bereda sig själv eller  någon annan vinning,
döms för rån till fängelse i lägst ett år och sex månader och  högst sex år.
För rån döms också den som, sedan han eller hon begått stöld  eller olovligen tagit ett betalningsverktyg och anträffats på  bar gärning, sätter sig till motvärn med sådant våld eller hot  som avses i första stycket mot den som vill återta det  tillgripna.
Lika med våld anses att försätta någon i vanmakt eller annat  sådant tillstånd.
Om en gärning som avses i första-tredje styckena med hänsyn  till våldet, hotet eller omständigheterna i övrigt är av  mindre allvarlig art, döms dock inte för rån utan för annat  brott som gärningen innefattar.
Lag (2023:257)
.
6 §
Om brott som avses i 5 § är grovt, döms för grovt rån  till fängelse i lägst fem och högst tio år.
Vid bedömningen av om brottet är grovt ska det särskilt  beaktas
1. om våldet har varit livsfarligt,
2. om gärningsmannen har tillfogat svår kroppsskada eller  allvarlig sjukdom eller annars har visat synnerlig råhet  eller på ett hänsynslöst sätt har utnyttjat den rånades  skyddslösa eller utsatta ställning, eller
3. om gärningen har varit av särskilt farlig art.
Lag (2017:332)
.
7 §
Den som olovligen tar och brukar ett motorfordon eller  annat motordrivet fortskaffningsmedel som tillhör någon annan  döms, om gärningen inte är belagd med straff enligt 1, 2  eller 4-6 §§, för tillgrepp av fortskaffningsmedel till  fängelse i högst två år. Om brottet är ringa, döms till böter  eller fängelse i högst sex månader.
Är brottet grovt, döms för grovt tillgrepp av  fortskaffningsmedel till fängelse i lägst sex månader och  högst fyra år. Vid bedömningen av om brottet är grovt ska det  särskilt beaktas om gärningen har innefattat våld eller hot  om brottslig gärning eller annars varit av särskilt farlig  eller hänsynslös art, avsett betydande värde eller inneburit  synnerligen kännbar skada.
Lag (2017:442)
.
8 §
Den som, i annat fall än som anges i detta kapitel,  olovligen tar och brukar eller på annat sätt tillgriper  något, döms för egenmäktigt förfarande till böter eller  fängelse i högst ett år. Detsamma gäller om någon utan  tillgrepp, genom att fästa eller bryta lås eller på annat  sätt, olovligen rubbar någon annans besittning och därigenom  vållar skada eller olägenhet. För egenmäktigt förfarande döms  också den som med våld eller hot om våld hindrar någon annan  att utöva sin rätt att hålla kvar eller ta något.
Är brottet grovt, döms för grovt egenmäktigt förfarande till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas  om gärningen har innefattat våld eller hot om brottslig  gärning eller annars varit av särskilt farlig eller  hänsynslös art, avsett betydande värde eller inneburit  synnerligen kännbar skada.
Lag (2017:442)
.
9 §
Den som vidtar någon sådan åtgärd som avses i 8 § för att  själv ta sig rätt döms för självtäkt till böter eller  fängelse i högst sex månader.
Lag (2017:442)
.
10 §
Den som olovligen avleder elektrisk kraft döms för  olovlig energiavledning till böter eller fängelse i högst ett  år. Detsamma gäller den som olovligen avleder värmeenergi ur  ett rörledningssystem för uppvärmning eller värmeenergi till  ett rörledningssystem för kylning.
Är brottet grovt, döms för grov olovlig energiavledning till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas  om gärningen har varit av särskilt farlig art, avsett  betydande värde eller inneburit synnerligen kännbar skada.
Lag (2017:442)
.
10 a §
Har upphävts genom
lag (2017:442)
.
11 §
Tar någon i skog eller mark olovligen sådant som avses i 
12 kap. 2 a § och är brottet inte att anse som åverkan enligt  den bestämmelsen, ska vad som är föreskrivet i detta kapitel  om tillgrepp tillämpas.
Lag (2017:442)
.
12 §
För försök eller förberedelse till stöld, grov stöld,  inbrottsstöld, rån, grovt rån, tillgrepp av  fortskaffningsmedel, grovt tillgrepp av fortskaffningsmedel,  olovlig energiavledning eller grov olovlig energiavledning  döms det till ansvar enligt 23 kap. Detsamma gäller för  stämpling till grov stöld eller inbrottsstöld och stämpling  till eller underlåtenhet att avslöja eller förhindra rån eller  grovt rån. Skulle tillgrepp av fortskaffningsmedel, om brottet  fullbordats, ha varit att anse som ringa, ska gärningen dock  inte medföra ansvar.
Lag (2021:35)
.
13 §
Har annat i detta kapitel angivet brott än grov stöld,  inbrottsstöld, rån eller grovt rån förövats mot
1. någon som inte endast tillfälligt sammanbodde med  gärningsmannen,
2. make, den som är i rätt upp- eller nedstigande släktskap  eller svågerlag, syskon, svåger eller svägerska, eller
3. någon annan som på liknande sätt är närstående till  gärningsmannen,
får åklagaren väcka åtal endast om målsäganden har angett  brottet till åtal eller åtal är påkallat ur allmän synpunkt.
Vid tillämpning av vad nu sagts ska med gärningsman likställas  någon annan som medverkat vid brottet och den som gjort sig  skyldig till häleri eller häleriförseelse.
Lag (2021:35)
.
9 kap. Om bedrägeri och annan oredlighet
1 §
Den som medelst vilseledande förmår någon till handling eller underlåtenhet, som innebär vinning för gärningsmannen och skada för den vilseledde eller någon i vars ställe denne är, dömes för bedrägeri till fängelse i högst två år.
För bedrägeri döms också den som genom att lämna oriktig eller ofullständig uppgift, genom att ändra i program eller upptagning eller på annat sätt olovligen påverkar resultatet av en automatisk informationsbehandling eller någon annan liknande automatisk process, så att det innebär vinning för gärningsmannen och skada för någon annan.
Lag (1986:123)
.
2 §
Är brott som avses i 1 § med hänsyn till skadans  omfattning och övriga omständigheter vid brottet att anse som  ringa, döms för ringa bedrägeri till böter eller fängelse i  högst sex månader.
För ringa bedrägeri döms också den som utan att göra rätt för  sig tillgodogör sig husrum, förtäring, transport, tillträde  till föreställning eller annat sådant som tillhandahålls  under förutsättning av kontant betalning, oavsett om han  eller hon vilseleder någon eller inte. Det gäller dock inte  om gärningen avser värde som inte är ringa och om den i  övrigt är sådan som avses i 1 §.
Lag (2017:442)
.
3 §
Är brott som avses i 1 § att anse som grovt, döms för  grovt bedrägeri till fängelse i lägst sex månader och högst  sex år.
Vid bedömningen av om brottet är grovt ska det särskilt  beaktas om
1. gärningsmannen har missbrukat allmänt förtroende eller  använt urkund eller annat vars brukande är straffbart enligt 
14 eller 15 kap. eller vilseledande bokföring,
2. gärningsmannen på ett hänsynslöst sätt har utnyttjat  offrets skyddslösa eller utsatta ställning,
3. gärningen har avsett betydande värde eller inneburit  synnerligen kännbar skada,
4. gärningen har ingått i en brottslighet som utövats i  organiserad form eller systematiskt, eller
5. gärningen annars har varit av särskilt farlig art.
Lag (2025:586)
.
3 a §
Den som till en vidare krets riktar  betalningsuppmaningar i syfte att vilseleda till handling som  innebär vinning för gärningsmannen och skada för mottagaren  eller någon i vars ställe denne är döms, om förfarandet har  avsett betydande värde, för grovt fordringsbedrägeri till  fängelse i lägst sex månader och högst sex år.
Lag (2017:442)
.
3 b §
Den som, i strid med föreskrifter eller villkor,  använder ett bidrag eller utnyttjar en förmån som finansieras  över eller på annat sätt påverkar Europeiska unionens eller  Europeiska atomenergigemenskapens budgetar för ett annat  ändamål än det som bidraget eller förmånen har beviljats för,  döms för subventionsmissbruk till böter eller fängelse i högst  två år. I ringa fall ska det inte dömas till ansvar.
Är brottet grovt, döms för grovt subventionsmissbruk till  fängelse i lägst sex månader och högst sex år. Vid bedömningen  av om brottet är grovt ska det särskilt beaktas om gärningen  avsett betydande värde eller varit av särskilt farlig art.
Lag (2019:310)
.
3 c §
Den som
1. olovligen införskaffar ett betalningsverktyg,
2. för bedräglig användning förvanskar ett betalningsverktyg  eller framställer ett falskt betalningsverktyg, eller
3. använder ett olovligen införskaffat eller förvanskat eller  falskt betalningsverktyg eller på annat sätt tar befattning  med ett sådant betalningsverktyg
döms för olovlig befattning med betalningsverktyg till böter  eller fängelse i högst två år.
Med betalningsverktyg avses skyddade verktyg, handlingar eller  uppgifter som ger möjlighet att överföra pengar eller ett  penningvärde.
Om ett brott som avses i första stycket är grovt, döms för  grov olovlig befattning med betalningsverktyg till fängelse i  lägst sex månader och högst sex år. Vid bedömningen av om  brottet är grovt ska det särskilt beaktas om
1. gärningsmannen på ett hänsynslöst sätt har utnyttjat  offrets skyddslösa eller utsatta ställning,
2. gärningen har avsett betydande värde eller kunnat medföra  synnerligen kännbar skada,
3. gärningen har ingått i en brottslighet som utövats i  organiserad form eller systematiskt, eller
4. gärningen annars har varit av särskilt farlig art.
Det ska inte dömas till ansvar enligt denna paragraf om  gärningen är belagd med samma eller strängare straff enligt  någon annan bestämmelse i denna balk.
Lag (2025:586)
.
3 d §
Den som i syfte att bereda sig eller någon annan vinning  olovligen använder en juridisk persons identitetsuppgifter  genom att utge sig för att företräda denna döms, om handlandet  ger upphov till skada eller olägenhet för den som uppgifterna  gäller, för företagskapning till böter eller fängelse i högst  två år.
Lag (2024:1110)
.
4 §
Den som genom olaga tvång förmår någon till handling eller  underlåtenhet som innebär vinning för gärningsmannen och skada  för den tvingade eller någon i vars ställe denne är döms, om  inte brottet är att anse som rån eller grovt rån, för  utpressning till fängelse i högst tre år. Om brottet är ringa,  döms för ringa utpressning till böter eller fängelse i högst  sex månader.
Om brottet är grovt döms för grov utpressning till fängelse i  lägst två och högst åtta år. Vid bedömningen av om brottet är  grovt ska det särskilt beaktas om gärningen
1. har innefattat våld av allvarligt slag,
2. har innefattat hot som påtagligt har förstärkts med hjälp  av vapen, sprängämne eller vapenattrapp eller genom anspelning  på ett våldskapital eller som annars har varit av allvarligt  slag, eller
3. annars har varit av särskilt hänsynslös eller farlig art.
Lag (2023:257)
.
5 §
Den som vid avtal eller någon annan rättshandling  utnyttjar någons trångmål, oförstånd, lättsinne eller  beroendeställning till att bereda sig förmån, som står i  uppenbart missförhållande till motprestationen eller för  vilken motprestation inte ska lämnas, döms för ocker till  böter eller fängelse i högst två år.
För ocker döms också den som vid kreditgivning i  näringsverksamhet eller i annan verksamhet, som bedrivs  vanemässigt eller annars i större omfattning, bereder sig  ränta eller annan ekonomisk förmån, som står i uppenbart  missförhållande till motprestationen.
Är brottet grovt, döms för grovt ocker till fängelse i lägst  sex månader och högst fyra år. Vid bedömningen av om brottet  är grovt ska det särskilt beaktas om gärningen har avsett  betydande värde eller varit av särskilt farlig eller  hänsynslös art.
Lag (2017:442)
.
6 §
Den som
1. på ett sätt som är ägnat att försvåra ett återställande tar  befattning med något som är frånhänt annan genom brott,
2. bereder sig otillbörlig vinning av annans brottsliga  förvärv, eller
3. genom krav, överlåtelse eller på annat liknande sätt hävdar  genom brott tillkommen fordran
döms för häleri till fängelse i högst två år.
För häleri döms likaledes den som i näringsverksamhet eller  såsom led i en verksamhet, som bedrivs vanemässigt eller  annars i större omfattning, på ett sätt som är ägnat att  försvåra ett återställande förvärvar eller mottar något som  skäligen kan antas vara frånhänt annan genom brott.
Är brott som avses i första eller andra stycket grovt, döms  för grovt häleri till fängelse i lägst sex månader och högst  sex år. Vid bedömningen av om brottet är grovt ska det  särskilt beaktas om gärningen har avsett betydande värde,  ingått som ett led i en brottslighet som utövats systematiskt  eller annars varit av särskilt farlig art.
Lag (2021:35)
.
6 a §
Har upphävts genom
lag (2014:308)
.
6 a §
Den som, på ett sätt som är ägnat att försvåra ett  återställande, tar befattning med något som skäligen kan antas  vara frånhänt annan genom brott, i syfte att föra det ut ur  landet, döms för utförselhäleri till fängelse i högst två år.
Om brottet är grovt, döms för grovt utförselhäleri till  fängelse i lägst sex månader och högst sex år. Vid bedömningen  av om brottet är grovt ska det särskilt beaktas om gärningen  har avsett betydande värde, ingått som ett led i en  brottslighet som utövats systematiskt eller annars varit av  särskilt farlig art.
Lag (2025:638)
.
7 §
Om brott som avses i 6 eller 6 a § är ringa, döms för  häleriförseelse till böter eller fängelse i högst sex månader.
För häleriförseelse döms också den som
1. i annat fall än som avses i 6 § andra stycket på ett sätt  som är ägnat att försvåra ett återställande förvärvar eller  tar emot något som skäligen kan antas vara frånhänt annan  genom brott,
2. i fall som avses i 6 § första stycket inte insåg men hade  skälig anledning att anta att brott förelåg, eller
3. på sätt som anges i 6 § första stycket 1 medverkat vid det  brott varigenom egendomen frånhändes annan och inte insåg men  hade skälig anledning att anta att brott förövades.
Lag (2025:638)
.
7 a §
har upphävts genom
lag (2014:308)
.
8 §
Den som, i annat fall än förut i detta kapitel är sagt, förfar oredligt i det han medelst vilseledande förmår någon till handling eller underlåtenhet och därigenom skadar den vilseledde eller någon i vars ställe denne är, dömes för oredligt förfarande till böter eller fängelse i högst två år.
Lag (1970:414)
.
9 §
Den som offentliggör eller på annat sätt bland  allmänheten sprider vilseledande uppgift för att påverka  priset på vara, värdepapper eller någon annan egendom döms  för svindleri till fängelse i högst två år eller, om brottet  är ringa, till böter eller fängelse i högst sex månader.
För svindleri döms det också om någon, som medverkar vid  bildande av aktiebolag eller annat företag eller som på grund  av sin ställning bör ha särskild kännedom om ett företag,  uppsåtligen eller av grov oaktsamhet offentliggör eller på  annat sätt bland allmänheten eller företagets intressenter  sprider vilseledande uppgift som är ägnad att påverka  bedömningen av företaget i ekonomiskt hänseende och därigenom  medföra skada.
Är brott som avses i första eller andra stycket grovt, döms  för grovt svindleri till fängelse i lägst sex månader och  högst sex år. Vid bedömningen av om brottet är grovt ska det  särskilt beaktas om gärningen har varit av större omfattning,  kunnat medföra avsevärd skada eller annars varit av särskilt  farlig art.
Lag (2017:442)
.
10 §
Mottager någon, för användning såsom påtryckningsmedel vid krav, handling som är falsk, upprättad för skens skull eller eljest oriktig eller ock check utan täckning, dömes för ockerpantning till böter eller fängelse i högst två år.
11 §
För försök eller förberedelse till bedrägeri, grovt  bedrägeri, olovlig befattning med betalningsverktyg, grov  olovlig befattning med betalningsverktyg, utpressning, ringa  utpressning, grov utpressning, ocker, grovt ocker, häleri,  grovt häleri, utförselhäleri eller grovt utförselhäleri och  för stämpling till grovt bedrägeri, grov utpressning, häleri,  grovt häleri, utförselhäleri eller grovt utförselhäleri döms  det till ansvar enligt 23 kap. Bestämmelserna i 23 kap. 3 §  ska dock inte gälla i fråga om försök till utpressning, ringa  utpressning eller grov utpressning. För försök till  subventionsmissbruk eller grovt subventionsmissbruk och för  förberedelse till grovt fordringsbedrägeri döms det också till  ansvar enligt 23 kap.
Som för förberedelse till bedrägeri eller grovt bedrägeri döms  den som för att bedra försäkringsgivare eller annars med  uppsåt att begå bedrägeri skadar sig eller någon annan till  person eller egendom. Detsamma ska gälla, om någon med samma  uppsåt försöker åstadkomma sådan skada. Har han eller hon  innan skadan uppstått frivilligt avstått från att fullfölja  gärningen, ska han eller hon inte dömas till ansvar.
Lag (2025:638)
.
12 §
Det som föreskrivs i 8 kap. 13 § om inskränkning i  åklagares åtalsrätt ska gälla även de brott som angetts i  detta kapitel, dock inte grovt bedrägeri och grov  utpressning.
Bedrägeri eller ringa bedrägeri som består i att någon gjort  avtalsstridigt uttag på eget kredit- eller tillgångskonto och  ringa bedrägeri som avses i 2 § andra stycket får åtalas av  åklagare endast om åtal är motiverat från allmän synpunkt.
Lag (2017:443)
.
10 kap. Om förskingring, annan trolöshet och mutbrott
1 §
Om någon, som på grund av avtal, allmän eller enskild tjänst eller dylik ställning fått egendom i besittning för annan med skyldighet att utgiva egendomen eller redovisa för denna, genom att tillägna sig egendomen eller annorledes åsidosätter vad han har att iakttaga för att kunna fullgöra sin skyldighet, dömes, om gärningen innebär vinning för honom och skada för den berättigade, för förskingring till fängelse i högst två år.
2 §
Är brott som avses i 1 § med hänsyn till det  förskingrades värde och övriga omständigheter vid brottet att  anse som ringa, döms för ringa förskingring till böter eller  fängelse i högst sex månader.
Lag (2017:442)
.
3 §
Om brott som avses i 1 § är att anse som grovt, döms för  grov förskingring till fängelse i lägst sex månader och högst  sex år.
Vid bedömningen av om brottet är grovt ska det särskilt  beaktas om gärningsmannen har missbrukat ansvarsfull  ställning eller använt urkund eller annat vars brukande är  straffbart enligt 14 eller 15 kap. eller vilseledande  bokföring eller om gärningen annars varit av särskilt farlig  art, avsett betydande värde eller inneburit synnerligen  kännbar skada.
Lag (2017:442)
.
4 §
Den som i annat fall än som anges i 1, 2 eller 3 § vidtar  åtgärd med egendom, som han eller hon har i besittning men  till vilken ägande- eller säkerhetsrätt är förbehållen eller  tillförsäkrad eller annars tillkommer någon annan, varigenom  egendomen frånhänds den andre eller denne på annat sätt  berövas sin rätt, döms för olovligt förfogande till böter  eller fängelse i högst ett år.
Är brottet grovt, döms för grovt olovligt förfogande till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas  om gärningen har avsett betydande värde eller inneburit  synnerligen kännbar skada eller varit av särskilt farlig  eller hänsynslös art.
Lag (2017:442)
.
5 §
Om någon, som på grund av förtroendeställning fått till  uppgift att för någon annan sköta en ekonomisk angelägenhet  eller självständigt hantera en kvalificerad teknisk uppgift  eller övervaka skötseln av en sådan angelägenhet eller  uppgift, missbrukar sin förtroendeställning och därigenom  skadar huvudmannen, döms han eller hon för trolöshet mot  huvudman till böter eller fängelse i högst två år. Vad som  har sagts nu gäller inte om gärningen är belagd med straff  enligt 1-3 §§.
Om brottet är grovt, döms för grov trolöshet mot huvudman  till fängelse i lägst sex månader och högst sex år. Vid  bedömningen av om brottet är grovt ska det särskilt beaktas  om huvudmannen har tillfogats betydande eller synnerligen  kännbar skada, om gärningsmannen har använt urkund eller  annat vars brukande är straffbart enligt 14 eller 15 kap.  eller vilseledande bokföring eller om gärningen annars har  varit av särskilt farlig art.
Om någon som har fått till uppgift att sköta en rättslig  angelägenhet för någon annan missbrukar sin  förtroendeställning till förfång för huvudmannen, döms han  eller hon enligt första stycket, även om angelägenheten inte  är av ekonomisk eller teknisk art.
Lag (2017:442)
.
5 a §
Den som är arbetstagare eller utövar uppdrag och tar emot, godtar ett löfte om eller begär en otillbörlig förmån för utövningen av anställningen eller uppdraget döms för tagande av muta till böter eller fängelse i högst två år. Detsamma gäller den som är deltagare eller funktionär i en tävling som är föremål för allmänt anordnad vadhållning och det är fråga om en otillbörlig förmån för hans eller hennes fullgörande av uppgifter vid tävlingen.
Första stycket gäller även om gärningen har begåtts innan gärningsmannen fått en sådan ställning som avses där eller efter det att den upphört.
För tagande av muta enligt första och andra styckena döms också den som tar emot, godtar ett löfte om eller begär förmånen för någon annan än sig själv.
Lag (2012:301)
.
5 b §
Den som lämnar, utlovar eller erbjuder en otillbörlig förmån i fall som avses i 5 a § döms för givande av muta till böter eller fängelse i högst två år.
Lag (2012:301)
.
5 c §
Är brott som avses i 5 a eller 5 b § att anse som grovt, döms för grovt tagande av muta eller grovt givande av muta till fängelse i lägst sex månader och högst sex år. Vid bedömande av om brottet är grovt ska särskilt beaktas om gärningen innefattat missbruk av eller angrepp på särskilt ansvarsfull ställning, avsett betydande värde eller ingått i en brottslighet som utövats systematiskt eller i större omfattning eller annars varit av särskilt farlig art.
Lag (2012:301)
.
5 d §
För handel med inflytande döms till böter eller fängelse i högst två år den som i annat fall än som avses i 5 a eller 5 b §
1. tar emot, godtar ett löfte om eller begär en otillbörlig förmån för att påverka annans beslut eller åtgärd vid myndighetsutövning eller offentlig upphandling, eller
2. lämnar, utlovar eller erbjuder någon en otillbörlig förmån för att han eller hon ska påverka annans beslut eller åtgärd vid myndighetsutövning eller offentlig upphandling.
Lag (2012:301)
.
5 e §
En näringsidkare som tillhandahåller pengar eller andra tillgångar åt någon som företräder näringsidkaren i en viss angelägenhet och därigenom av grov oaktsamhet främjar givande av muta, grovt givande av muta eller handel med inflytande enligt 5 d § 2 i den angelägenheten döms för vårdslös finansiering av mutbrott till böter eller fängelse i högst två år.
Lag (2012:301)
.
6 §
Den som, i annat fall än förut i detta kapitel är sagt, genom missbruk av behörighet att i annans ställe företaga rättshandling skadar denne eller med missbruk av behörighet att göra gällande skuldebrev eller dylik handling kräver vad annan tillkommer, dömes för behörighetsmissbruk till böter eller fängelse i högst två år.
Detsamma skall gälla, om någon fordrar betalning jämlikt handling som ej blivit utgiven eller för gäld som redan är gulden eller ock kräver att utfå gods som han redan bekommit eller mot krav åberopar kvitto som icke utgivits.
7 §
Den som vållar skada eller olägenhet genom att olovligen  bruka någon annans sak döms för olovligt brukande till böter  eller fängelse i högst ett år. Detsamma gäller den som vållar  skada eller olägenhet genom att olovligen bruka en fastighet  som han eller hon innehar men som någon annan har  nyttjanderätt eller annan rätt till.
Är brottet grovt, döms för grovt olovligt brukande till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas  om gärningen har varit av särskilt farlig eller hänsynslös  art, avsett betydande värde eller inneburit synnerligen  kännbar skada.
Lag (2017:442)
.
8 §
Fullgör man ej vad i lag är föreskrivet om skyldighet att tillkännagiva hittegods eller annans sak som man av misstag eller tillfällighet fått i besittning, dömes för fyndförseelse till böter.
Underlåter man att fullgöra sådan skyldighet med uppsåt att tillägna sig godset eller förfar man eljest med godset på sätt i 4 § sägs, skall gälla vad där är stadgat.
9 §
För försök till förskingring eller trolöshet mot huvudman  och för försök, förberedelse eller stämpling till grov  förskingring eller grov trolöshet mot huvudman döms det till  ansvar enligt 23 kap. För förberedelse till grovt givande av  muta döms det också till ansvar enligt 23 kap.
Lag (2016:508)
.
10 §
Det som föreskrivs i 8 kap. 13 § om inskränkning i  åklagares åtalsrätt ska gälla även de brott som angetts i  detta kapitel, dock inte grov förskingring och grov trolöshet  mot huvudman.
Ringa förskingring, olovligt förfogande eller olovligt  brukande beträffande lös egendom som kommit i gärningsmannens  besittning genom avtal om hyra av egendomen eller avtal  enligt vilket äganderätten ska övergå först sedan betalning  skett eller som gärningsmannen annars innehar på grund av  kreditköp med förbehåll om återtaganderätt, får åtalas av  åklagare endast om åtal av särskilda skäl är motiverat från  allmän synpunkt.
Tagande av muta, givande av muta, handel med inflytande och  vårdslös finansiering av mutbrott får åtalas av åklagare  endast om åtal är motiverat från allmän synpunkt. Att denna  inskränkning i vissa fall inte gäller framgår dock av 20 kap. 
5 §.
Lag (2017:442)
.
11 kap. Om brott mot borgenärer m.m.
1 §
Den som, när han är på obestånd eller när påtaglig fara föreligger för att han skall komma på obestånd, förstör eller genom gåva eller någon annan liknande åtgärd avhänder sig egendom av betydande värde, döms för oredlighet mot borgenärer till fängelse i högst två år. Detsamma skall gälla om någon genom sådant förfarande försätter sig på obestånd eller framkallar påtaglig fara för att han skall komma på obestånd.
För oredlighet mot borgenärer döms också en gäldenär som, då konkurs är förestående, ur riket bortför tillgång av betydande värde med uppsåt att hålla den undan konkursen, eller gäldenär som i konkurs undandrar eller undanhåller konkursförvaltningen tillgång. Detsamma skall gälla, om en gäldenär i otillbörligt syfte underlåter att, så långt möjligt, medverka till att tillgång i utlandet som ingår i konkursen ställs till konkursförvaltningens förfogande, trots att konkursförvaltaren uppmanat gäldenären att medverka.
Om brottet är grovt, döms för grov oredlighet mot borgenärer till fängelse i lägst sex månader och högst sex år. Vid bedömande av om brottet är grovt skall särskilt beaktas om gärningsmannen beedigat oriktig uppgift eller använt falsk handling eller vilseledande bokföring eller om brottet varit av betydande omfattning eller om gärningen annars varit av särskilt farlig art.
Lag (2005:242)
.
2 §
En gäldenär som vid konkurs, skuldsanering eller  F-skuldsanering, eller vid planförhandling under  företagsrekonstruktion, uppsåtligen eller av grov oaktsamhet  förtiger tillgång, uppger obefintlig skuld eller lämnar annan  sådan oriktig uppgift, döms, om uppgiften inte rättas innan  den beedigas eller annars läggs till grund för förfarandet,  för försvårande av konkurs eller exekutiv förrättning till  fängelse i högst två år.
För försvårande av exekutiv förrättning döms också en gäldenär  som i samband med annan exekutiv förrättning uppsåtligen  åberopar oriktig handling eller skenavtal och därigenom  hindrar att erforderlig egendom genom förrättning tas i  anspråk för att bereda borgenär betalning eller säkerhet.
Om ett förtigande eller en oriktig uppgift enligt första  stycket är utan betydelse för saken, eller om gäldenären vid  konkurs hade rätt att vägra yttra sig och omständigheterna  innebär en skälig ursäkt för honom eller henne, ska han eller  hon inte dömas till ansvar.
Om ett brott som avses i denna paragraf har begåtts  uppsåtligen och är grovt, döms för grovt försvårande av  konkurs eller exekutiv förrättning till fängelse i lägst sex  månader och högst sex år. Vid bedömande av om brottet är grovt  ska särskilt beaktas om gärningsmannen beedigat oriktig  uppgift eller använt falsk handling eller vilseledande  bokföring eller om brottet varit av betydande omfattning.
Lag (2022:965)
.
3 §
Den som, när han är på obestånd eller när påtaglig fara föreligger för att han skall komma på obestånd, fortsätter rörelse under förbrukande av avsevärda medel utan motsvarande nytta för rörelsen eller lever slösaktigt eller inlåter sig på äventyrligt företag eller lättsinnig ansvarsförbindelse eller vidtar annan sådan åtgärd och därigenom uppsåtligen eller av grov oaktsamhet försämrar sin förmögenhetsställning i avsevärd mån, döms för vårdslöshet mot borgenärer till fängelse i högst två år. Vad som nu sagts skall gälla även om gärningsmannen inte insåg men hade skälig anledning anta att han var på obestånd eller att påtaglig fara förelåg för att han skulle komma på obestånd.
Lag (2005:242)
.
4 §
Den som, då han eller hon är på obestånd, gynnar en viss  borgenär genom att betala skuld som inte är förfallen, betala  med annat än sedvanliga betalningsmedel eller överlämna  säkerhet som inte var betingad vid skuldens tillkomst eller  genom att vidta annan sådan åtgärd, döms, om åtgärden medför  påtaglig fara för att en annan borgenärs rätt ska förringas  avsevärt, för otillbörligt gynnande av borgenär till fängelse  i högst två år. Detsamma ska gälla, om någon som är på  obestånd i otillbörligt syfte gynnar en viss borgenär på annat  sätt än som nyss sagts och detta medför påtaglig fara för att  en annan borgenärs rätt ska förringas avsevärt.
En gäldenär som för att främja ett ackord, eller en  skulduppgörelse vid planförhandling under  företagsrekonstruktion, i hemlighet lämnar eller utlovar  betalning eller annan förmån döms också för otillbörligt  gynnande av borgenär.
Lag (2022:965)
.
5 §
Den som uppsåtligen eller av oaktsamhet åsidosätter bokföringsskyldighet enligt bokföringslagen (1999:1078) genom att underlåta att bokföra affärshändelser eller bevara räkenskapsinformation eller genom att lämna oriktiga uppgifter i bokföringen eller på annat sätt, döms, om rörelsens förlopp, ekonomiska resultat eller ställning till följd härav inte kan i huvudsak bedömas med ledning av bokföringen, för bokföringsbrott till fängelse i högst två år eller, om brottet är ringa, till böter eller fängelse i högst sex månader.
Om brottet är grovt, döms för grovt bokföringsbrott till fängelse i lägst sex månader och högst sex år. Vid bedömande av om brottet är grovt skall särskilt beaktas om åsidosättandet avsett mycket betydande belopp eller om gärningsmannen använt falsk handling eller om gärningen ingått som ett led i en brottslighet som utövats systematiskt eller om gärningen annars varit av särskilt farlig art.
Första och andra styckena gäller inte om bokföringsskyldigheten avser en juridisk person som anges i 2 kap. 2 § bokföringslagen och som inte bedriver näringsverksamhet.
Lag (2005:242)
.
6 §
För försök till oredlighet mot borgenärer enligt 1 §  första stycket eller försök till sådan oredlighet enligt 1 §  andra stycket som innebär att tillgång bortförs ur landet  döms det till ansvar enligt 23 kap. Detsamma gäller i fall då  ett sådant brott ska bedömas som grov oredlighet mot  borgenärer. För förberedelse eller stämpling till grov  oredlighet mot borgenärer eller förberedelse till grovt  bokföringsbrott döms det också till ansvar enligt 23 kap.
Lag (2016:508)
.
7 §
Begår den som är i en gäldenärs ställe en gärning, för vilken ansvar för gäldenär är föreskrivet i detta kapitel, skall han dömas såsom om han själv vore gäldenär.
Borgenär som i fall som avses i 4 § tar eller låter åt sig utlova betalning, säkerhet eller annan förmån, döms för medverkan till brottet endast om han brukar otillbörligt hot eller otillbörligt löfte om förmån eller handlar i hemligt samförstånd med gärningsmannen.
Lag (1986:43)
.
8 §
Vårdslöshet mot borgenärer får åtalas av åklagare endast om åtal är påkallat från allmän synpunkt.
Bokföringsbrott som är ringa får åtalas av åklagare endast om åtal av särskilda skäl är påkallat från allmän synpunkt.
Lag (2013:216)
.
12 kap. Om skadegörelsebrott
1 §
Den som förstör eller skadar egendom till men för någon  annans rätt till den döms för skadegörelse till fängelse i  högst två år.
Lag (2017:442)
.
2 §
Är brott som avses i 1 § med hänsyn till skadans  obetydlighet och övriga omständigheter vid brottet att anse  som ringa, döms för ringa skadegörelse till böter eller  fängelse i högst sex månader.
Lag (2017:442)
.
2 a §
Den som i skog eller mark olovligen tar växande träd  eller gräs eller träd som fällts av vinden eller sten, grus,  torv eller annat som inte är bearbetat döms, om brottet med  hänsyn till det tillgripnas värde och övriga omständigheter  är att anse som ringa, för åverkan till böter. Detsamma  gäller den som från växande träd tar ris, grenar, näver,  bark, löv, bast, ollon, nötter eller kåda.
Lag (2017:442)
.
3 §
Om brott som avses i 1 § är att anse som grovt, döms för  grov skadegörelse till fängelse i lägst sex månader och högst  sex år.
Vid bedömningen av om brottet är grovt ska det särskilt  beaktas om gärningen har medfört betydande fara för någons  liv eller hälsa, om skadan drabbat sak av stor kulturell  eller ekonomisk betydelse eller annars är synnerligen kännbar  eller om gärningen varit av särskilt hänsynslös art.
Lag (2017:442)
.
4 §
Den som olovligen och på annat än väg färdas över tomt  eller plantering, eller över någon annan mark som kan skadas  av detta, döms för tagande av olovlig väg till böter eller  fängelse i högst sex månader.
Lag (2017:442)
.
5 §
För försök eller förberedelse till grov skadegörelse och  för försök till skadegörelse samt för underlåtenhet att  avslöja eller förhindra grov skadegörelse döms det till  ansvar enligt 23 kap.
Lag (2016:508)
.
6 §
Ringa skadegörelse, åverkan eller tagande av olovlig väg  får, om brottet endast kränker enskilds rätt, åtalas av  åklagare bara om åtal av särskilda skäl är motiverat från  allmän synpunkt.
Lag (2017:442)
.
13 kap. Om allmänfarliga brott
1 §
Om någon anlägger brand, som innebär fara för annans liv eller hälsa eller för omfattande förstörelse av annans egendom, döms för mordbrand till fängelse, lägst två och högst åtta år.
Är brottet mindre allvarligt, döms till fängelse, lägst ett och högst tre år.
Lag (1993:207)
.
2 §
Är brott som avses i 1 § att anse som grovt, döms för grov mordbrand till fängelse på viss tid, lägst sex och högst arton år, eller på livstid.
Vid bedömande av om brottet är grovt ska särskilt beaktas om branden anlagts i tättbebyggt samhälle, där den lätt kunde sprida sig, eller annars inneburit fara för flera människor eller för egendom av särskild betydenhet.
Lag (2009:396)
.
3 §
Den som åstadkommer explosion, översvämning, ras,  skeppsbrott, flyg- eller tågolycka eller annan sådan ofärd och  därigenom framkallar fara för annans liv eller hälsa eller för  omfattande förstörelse av annans egendom, döms för  allmänfarlig ödeläggelse till fängelse i lägst två och högst  åtta år.
Om brottet är mindre allvarligt, döms till fängelse i lägst  ett och högst tre år.
Om brottet är grovt, döms för grov allmänfarlig ödeläggelse  till fängelse på viss tid, lägst sex och högst arton år, eller  på livstid. Vid bedömningen av om brottet är grovt ska det  särskilt beaktas om gärningen inneburit fara för flera  människor eller för egendom av särskild betydelse eller annars  varit av särskilt farlig eller allvarlig art.
Lag (2023:257)
.
4 §
Om någon förstör eller skadar egendom, som har avsevärd betydelse för rikets försvar, folkförsörjning, rättsskipning eller förvaltning eller för upprätthållande av allmän ordning och säkerhet i riket, eller genom annan åtgärd, som ej innefattar allenast undanhållande av arbetskraft eller uppmaning därtill, allvarligt stör eller hindrar användningen av sådan egendom, dömes för sabotage till fängelse i högst fyra år. Detsamma skall gälla, om någon eljest, genom skadegörelse eller annan åtgärd som nyss sagts, allvarligt stör eller hindrar den allmänna samfärdseln eller användningen av telegraf, telefon, radio eller dylikt allmänt hjälpmedel eller av anläggning för allmänhetens förseende med vatten, ljus, värme eller kraft.
5 §
Är brott som avses i 4 § att anse som grovt, döms för grovt sabotage till fängelse på viss tid, lägst två och högst arton år, eller på livstid.
Vid bedömande av om brottet är grovt ska särskilt beaktas om därigenom framkallats fara för rikets säkerhet, för flera människoliv eller för egendom av särskild betydenhet.
Lag (2009:396)
.
5 a §
Den som genom olaga tvång eller olovligen med  tekniskt hjälpmedel bemäktigar sig eller ingriper i  manövreringen av
1. ett luftfartyg,
2. ett fartyg, som används i civil yrkesmässig sjöfart för  befordran av gods eller passagerare, bogsering, bärgning,  fiske eller annan fångst, eller
3. en buss, en lastbil eller ett maskindrivet spårfordon på  järnväg, spårväg eller tunnelbana, som används i  förvärvsverksamhet för befordran av gods eller passagerare,
döms för kapning till fängelse i högst fyra år. Detsamma  gäller den som genom olaga tvång bemäktigar sig en plattform  i havet som är avsedd för verksamhet för utforskning eller  utvinning av naturtillgångar eller för något annat ekonomiskt  ändamål.
Den som i annat fall
1. förstör eller allvarligt skadar ett sådant fartyg eller en  sådan plattform som anges i första stycket eller ett  luftfartyg i trafik, eller
2. vidtar en åtgärd som är ägnad att framkalla fara för  säkerheten för ett sådant fartyg eller en sådan plattform som  anges i första stycket eller för ett luftfartygs säkerhet  under flygning
döms för sjö- eller luftfartssabotage till fängelse i högst  fyra år.
Är brott som avses i första eller andra stycket att anse som  grovt, döms till fängelse på viss tid, lägst två och högst  arton år, eller på livstid. Vid bedömande av om brottet är  grovt ska särskilt beaktas om därigenom framkallats fara för  flera människoliv eller om gärningen annars varit av särskilt  farlig art.
Lag (2018:165)
.
5 b §
Den som
1. använder allvarligt våld eller hot om sådant våld mot någon som befinner sig på en flygplats som är öppen för internationell trafik,
2. förstör eller allvarligt skadar en anordning, som hör till en sådan flygplats eller som används för flygplatsens trafik, eller ett luftfartyg, som inte är i trafik men är uppställt på flygplatsen, eller
3. med användande av våld eller hot om våld omintetgör verksamhet som bedrivs på en sådan flygplats,
döms, om gärningen är ägnad att framkalla fara för flygplatsens funktion eller för säkerheten vid denna, för flygplatssabotage till fängelse i högst fyra år.
Är brottet att anse som grovt, döms till fängelse på viss tid, lägst två och högst arton år, eller på livstid. Vid bedömande av om brottet är grovt ska särskilt beaktas om därigenom framkallats fara för flera människoliv eller om gärningen annars varit av särskilt farlig art.
Lag (2009:396)
.
5 c §
Den som angriper eller på annat sätt stör  polisverksamhet, räddningstjänst eller ambulanssjukvård genom  att
1. använda våld eller hot om våld mot verksamhetens personal  eller mot personer som bistår verksamheten,
2. tillgripa eller skada fordon eller annat hjälpmedel som  används eller ska användas i verksamheten, eller
3. vidta annan otillbörlig åtgärd
döms, om gärningen är ägnad att allvarligt försvåra eller  hindra utryckningsverksamhet eller brottsbekämpande  verksamhet, för sabotage mot blåljusverksamhet till fängelse i  högst fyra år.
Om brottet är grovt döms för grovt sabotage mot  blåljusverksamhet till fängelse på viss tid, lägst två och  högst arton år, eller på livstid. Vid bedömningen av om  brottet är grovt ska det särskilt beaktas om gärningen  framkallat fara för flera människoliv eller egendom av  särskild betydelse eller annars varit av särskilt farlig art.
Lag (2019:1162)
.
6 §
Den som av oaktsamhet, genom att umgås ovarsamt med eld eller sprängämne eller på annat sätt, vållar
1. brand eller ofärd som avses i 1, 2 eller 3 § eller framkallar fara för det,
2. skada eller hinder som avses i 4 § eller
3. skada som avses i 5 a § andra stycket 1 eller 5 b § första stycket 2 döms för allmänfarlig vårdslöshet till böter eller fängelse i högst sex månader.
Är brottet grovt, dömes till fängelse i högst två år.
Lag (1990:416)
.
7 §
Om någon framkallar allmän fara för människors liv eller hälsa genom att förgifta eller infektera livsmedel, vatten eller annat, på annat sätt sprida gift eller dylikt eller överföra eller sprida allvarlig sjukdom, döms för spridande av gift eller smitta till fängelse i högst sex år.
Är brottet grovt, döms till fängelse på viss tid, lägst fyra och högst arton år, eller på livstid. Vid bedömande av om brottet är grovt ska särskilt beaktas om det skett med uppsåt att skada annan till liv eller hälsa eller om många människor utsatts för fara.
Lag (2009:396)
.
8 §
Framkallar någon allmän fara för djur eller växter medelst gift eller genom att överföra eller sprida elakartad sjukdom eller genom att sprida skadedjur eller ogräs eller på annat dylikt sätt, dömes för förgöring till böter eller fängelse i högst två år.
Är brottet grovt, skall dömas till fängelse, lägst sex månader och högst sex år. Vid bedömande huruvida brottet är grovt skall särskilt beaktas, om det skett med uppsåt att skada eller om egendom av betydande värde utsatts för fara.
8 a §
Har upphävts genom
lag (1998:809)
.
9 §
Begår någon av oaktsamhet en gärning som anges i 7 eller 8 §, skall han dömas för vårdslöshet med gift eller smittämne till böter eller fängelse i högst två år.
Lag (1998:809)
.
10 §
Har någon, utan att vara förfallen till ansvar enligt vad förut i detta kapitel är sagt, vid handhavande av eld, sprängämne eller gift eller annorledes framkallat fara för brand eller ofärd som i 1, 2 eller 3 § sägs eller allmän fara som avses i 7 eller 8 § och underlåter han, efter att hava kommit till insikt därom, att till farans avvärjande göra vad skäligen kan begäras, dömes för underlåtenhet att avvärja allmänfara till böter eller fängelse i högst ett år.
11 §
Om någon som har ådragit sig ansvar enligt 1, 2, 3, 6, 7, 8, 9 eller 10 § eller enligt 5 a § andra stycket 2 eller 5 b §
första stycket 2 eller 3, frivilligt har avvärjt en sådan fara eller verkan som anges där innan avsevärd olägenhet har uppkommit, får han dömas till lindrigare straff än vad som är föreskrivet för gärningen. Var faran ringa och är för gärningen ej föreskrivet svårare straff än fängelse i ett år, skall han ej dömas till ansvar.
Lag (1998:809)
.
12 §
För försök, förberedelse eller stämpling till mordbrand,  grov mordbrand, allmänfarlig ödeläggelse, grov allmänfarlig  ödeläggelse, sabotage, grovt sabotage, kapning, sjö- eller  luftfartssabotage, flygplatssabotage, sabotage mot  blåljusverksamhet, grovt sabotage mot blåljusverksamhet,  spridande av gift eller smitta eller till förgöring och för  underlåtenhet att avslöja eller förhindra sådant brott döms  det till ansvar enligt 23 kap.
Lag (2023:257)
.
14 kap. Om förfalskningsbrott
1 §
Den som obehörigen, genom att skriva eller på liknande sätt ange en annan persons namn eller på annat sätt, framställer en falsk urkund eller ändrar eller fyller ut en äkta urkund döms, om åtgärden innebär fara i bevishänseende, för urkundsförfalskning till fängelse i högst två år.
Med urkund avses
1. en handling som upprättats till bevis eller annars är av betydelse som bevis och som har en utställarangivelse och originalkaraktär,
2. en elektronisk handling som upprättats till bevis eller annars är av betydelse som bevis och som har en utställarangivelse som kan kontrolleras på ett tillförlitligt sätt, och
3. ett märke som ställts ut till bevis om en persons identitet eller om en viss rättighet eller prestation och som har originalkaraktär (bevismärke).
Lag (2013:425)
.
2 §
Är brott som avses i 1 § att anse som ringa, döms för förvanskning av urkund till böter eller fängelse i högst sex månader.
Vid bedömande av om brottet är ringa ska det särskilt beaktas om urkunden är av mindre vikt eller om gärningen har begåtts för att hjälpa någon till hans eller hennes rätt.
Lag (2013:425)
.
3 §
Är brott som avses i 1 § att anse som grovt, döms för grov urkundsförfalskning till fängelse i lägst sex månader och högst sex år.
Vid bedömande av om brottet är grovt ska det särskilt beaktas om förfalskningen avsett en myndighets arkivhandling av vikt eller en urkund som är särskilt betydelsefull i den allmänna omsättningen eller om gärningen annars varit av särskilt farlig art.
Lag (2013:425)
.
4 §
Den som utan att vid tillfället ha rätt till det förstör, gör obrukbar eller döljer en urkund döms, om åtgärden innebär fara i bevishänseende och brottet inte är att anse som bokföringsbrott, för hindrande av urkunds bevisfunktion till fängelse i högst två år.
Är brottet ringa, döms till böter eller fängelse i högst sex månader.
Är brottet grovt, döms till fängelse i lägst sex månader och högst fyra år.
Lag (2013:425)
.
5 §
Den som olovligen anbringar eller annars förfalskar någon annans namnteckning eller signatur på ett alster av konst eller brukskonst eller på annat sådant verk och därigenom ger sken av att den personen angett sig vara upphovsman till verket döms för signaturförfalskning till fängelse i högst två år.
Är brottet ringa, döms till böter eller fängelse i högst sex månader.
Är brottet grovt, döms till fängelse i lägst sex månader och högst fyra år.
Lag (2013:425)
.
6 §
Den som eftergör eller på annat sätt förfalskar sedel eller mynt som gäller i Sverige eller utomlands eller som har beslutats för utgivning men ännu inte är gällande döms för penningförfalskning till fängelse i högst fyra år.
Är brottet ringa, döms till böter eller fängelse i högst sex månader.
Är brottet grovt, döms till fängelse i lägst två och högst åtta år.
Lag (2013:425)
.
7 §
Den som anskaffar, lämnar, tar emot, förvarar,  transporterar eller tar annan liknande befattning med falsk  sedel eller falskt mynt som avses i 6 §, med uppsåt att det  förfalskade ska prånglas ut, döms för olovlig befattning med  falska pengar till fängelse i högst två år.
Är brottet ringa, döms till böter eller fängelse i högst sex  månader.
Är brottet grovt, döms till fängelse i lägst sex månader och  högst sex år.
Lag (2016:348)
.
8 §
Den som eftergör gällande frimärke, beläggningsstämpel eller annat offentligt eller för allmänheten avsett svenskt eller utländskt värdemärke eller offentlig svensk eller utländsk kontrollmärkning på mått, vikt, vara, handling eller annat, eller anbringar falskt sådant märke eller obehörigen anbringar äkta märke eller annars förfalskar sådant märke eller det märkta, döms, om åtgärden innebär fara i bevishänseende, för märkesförfalskning till fängelse i högst två år.
Är brottet ringa, döms till böter eller fängelse i högst sex månader.
Är brottet grovt, döms till fängelse i lägst sex månader och högst fyra år.
Lag (2013:425)
.
9 §
Den som obehörigen anbringar ett märke eller annat föremål som kan förväxlas med gällande gränsmärke, vattenmärke, fixpunkt eller annat märke för plan- eller höjdmätning eller flyttar, tar bort, skadar eller förstör ett sådant märke döms, om åtgärden innebär fara i bevishänseende, för förfalskning av fast märke till fängelse i högst fyra år.
Är brottet ringa, döms till böter eller fängelse i högst sex månader.
Lag (2013:425)
.
10 §
Den som åberopar falsk urkund, bjuder ut eller saluför verk med falsk signatur, prånglar ut falsk sedel eller falskt mynt, använder falskt värde- eller kontrollmärke, åberopar falskt fast märke eller annars brukar något som förfalskats på ett sätt som anges i detta kapitel, döms, om åtgärden innebär fara i bevishänseende, för brukande av det förfalskade som om han eller hon själv hade gjort förfalskningen.
Lag (2013:425)
.
11 §
Den som i annat fall än som avses i 10 § bland allmänheten sprider något som lätt kan förväxlas med gällande sedel, mynt eller offentligt värdemärke döms för olaga spridande av efterbildning till böter.
Lag (2013:425)
.
12 §
Om någon har begått en sådan gärning som avses i detta kapitel men frivilligt och innan avsevärd olägenhet uppkommit har avvärjt den fara i bevishänseende som gärningen innebar, får han eller hon dömas till lindrigare straff än vad som är föreskrivet för gärningen. Var faran ringa och är det inte föreskrivet strängare straff än fängelse i sex månader för gärningen, ska han eller hon inte dömas till ansvar.
Lag (2013:425)
.
13 §
För försök eller förberedelse till urkundsförfalskning,  grov urkundsförfalskning, hindrande av urkunds bevisfunktion,  signaturförfalskning, penningförfalskning,  märkesförfalskning, förfalskning av fast märke eller brukande  av vad som förfalskats och för underlåtenhet att avslöja  eller förhindra penningförfalskning döms det till ansvar  enligt 23 kap. Detsamma gäller för försök till olovlig  befattning med falska pengar som består i försök till  anskaffande eller mottagande av det förfalskade. Skulle  brottet, om det fullbordats, ha varit att anse som ringa, ska  gärningen dock inte medföra ansvar.
Lag (2016:508)
.
15 kap. Om mened, falskt åtal och annan osann utsaga
1 §
Den som, efter att han eller hon har avlagt en ed som är  föreskriven i lag, lämnar osann uppgift eller förtiger  sanningen, döms för mened till fängelse i högst fyra år. Om  brottet är ringa döms för ringa mened till böter eller  fängelse i högst sex månader.
Om brottet är grovt döms för grov mened till fängelse i lägst  två och högst åtta år. Vid bedömningen av om brottet är grovt  ska det särskilt beaktas om det skett med uppsåt att
1. försvåra eller förhindra utredningen av allvarlig  brottslighet eller lagföringen av någon för sådan  brottslighet,
2. någon oskyldig ska dömas för allvarlig brottslighet, eller
3. annars tillfoga någon annan synnerlig skada.
Lag (2022:792)
.
2 §
Den som vid förhör under sanningsförsäkran i rättegång lämnar osann uppgift eller förtiger sanningen, dömes för osann partsutsaga till fängelse i högst två år eller, om brottet är ringa, till böter eller fängelse i högst sex månader.
3 §
Begår någon av grov oaktsamhet gärning som i 1 eller 2 § sägs, dömes för ovarsam utsaga till böter eller fängelse i högst sex månader.
4 §
Prövas utsaga som avses i 1--3 §§ vara utan betydelse för saken, skall ej dömas till ansvar.
Vad nu sagts skall ock gälla, om någon lämnat osann uppgift eller förtigit sanningen angående sådant varom han ägt vägra att yttra sig och omständigheterna innebära skälig ursäkt för honom.
4 a §
Om någon under straffansvar inför domstol i Danmark, Finland, Island eller Norge lämnar osann uppgift eller förtiger sanningen, dömes han för osann utsaga inför nordisk domstol till påföljd enligt 1 §, om utsagan här i riket skulle ha avgivits under laga ed, och enligt 2 §, när fråga är om utsaga av part i tvistemål. Begås gärningen av grov oaktsamhet, dömes för ovarsam utsaga inför nordisk domstol till påföljd enligt 3 §.
Bestämmelserna i 4, 14 och 15 §§ äger motsvarande tillämpning på gärning som avses i första stycket.
Lag (1975:1292)
.
4 b §
Om ett vittne eller en sakkunnig under ed inför Europeiska unionens domstol, inför tribunalen vid denna domstol, inför Europeiska frihandelssammanslutningens domstol, EFTA-domstolen, eller inför Internationella brottmålsdomstolen lämnar osann uppgift eller förtiger sanningen, döms för osann utsaga inför en internationell domstol till påföljd enligt 1 §, om utsagan här i riket skulle ha avgetts under laga ed.
Begås gärning enligt första stycket av grov oaktsamhet, döms för ovarsam utsaga inför en internationell domstol till påföljd enligt 3 §. Ansvar enligt detta stycke ska dock inte dömas ut om utsagan avgetts inför Internationella brottmålsdomstolen.
Bestämmelserna i 4, 14 och 15 §§ gäller i tillämpliga delar också gärning som avses i första och andra styckena.
Lag (2009:1281)
.
5 §
Väcker någon åtal mot oskyldig med uppsåt att denne må bliva fälld till ansvar, dömes för falskt åtal till fängelse i högst två år eller, om brottet är ringa, till böter eller fängelse i högst sex månader.
Är brottet grovt, skall dömas till fängelse, lägst sex månader och högst fyra år. Vid bedömande huruvida brottet är grovt skall särskilt beaktas, om åtalet avsett allvarligt brott eller innefattat missbruk av tjänsteställning.
Den som väcker åtal ehuru han icke har sannolika skäl därtill, dömes för obefogat åtal till böter eller fängelse i högst sex månader.
6 §
Den som anger en oskyldig till åtal med uppsåt att han  eller hon ska bli dömd till ansvar, döms för falsk angivelse  till fängelse i högst två år. Om brottet är ringa döms för  ringa falsk angivelse till böter eller fängelse i högst sex  månader.
Om brottet är grovt döms för grov falsk angivelse till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas om  angivelsen avsett allvarlig brottslighet.
Om han eller hon inte insåg, men hade skälig anledning att  anta, att den som angetts var oskyldig, döms för obefogad  angivelse till böter eller fängelse i högst sex månader.
Lag (2022:792)
.
7 §
Den som, i annat fall än som avses i 6 §, hos åklagare,  Polismyndig-heten eller annan myndighet osant beskyller någon  annan för en brottslig gärning, påstår en besvärande  omständighet eller förnekar en friande eller mildrande  omständighet, döms, om myndigheten ska ta upp anmälan i en  sådan sak, för falsk beskyllning till fängelse i högst två år.  Om brottet är ringa döms för ringa falsk beskyllning till  böter eller fängelse i högst sex månader.
Om brottet är grovt döms för grov falsk beskyllning till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas om  beskyllningen avsett allvarlig brottslighet.
Om han eller hon inte insåg men hade skälig anledning att anta  att utsagan var osann, döms för vårdslös beskyllning till  böter eller fängelse i högst sex månader.
Lag (2022:792)
.
8 §
Förvanskar eller undanröjer någon bevis med uppsåt att oskyldig må bliva fälld till ansvar eller åberopar någon med sådant uppsåt falskt bevis, dömes för bevisförvanskning till fängelse i högst två år eller, om brottet är ringa, till böter eller fängelse i högst sex månader.
Är brottet grovt, dömes till fängelse, lägst sex månader och högst fyra år.
9 §
Har någon, utan att vara förfallen till ansvar enligt vad förut i detta kapitel är sagt, genom åtgärd, varom där förmäles, framkallat fara för att annan skall bliva utan laga skäl dömd eller eljest lida avsevärt förfång, och underlåter han, efter att hava kommit till insikt därom, att till farans avvärjande göra vad skäligen kan begäras, dömes för underlåtenhet att avvärja rättsfel till böter eller fängelse i högst sex månader.
10 §
Den som på annat sätt än muntligen lämnar osann uppgift eller förtiger sanningen, när uppgiften enligt lag eller annan författning lämnas på heder och samvete eller under annan liknande försäkran, döms, om åtgärden innebär fara i bevishänseende, för osann försäkran till böter eller fängelse i högst sex månader.
Är brottet grovt, döms till fängelse i högst två år.
Den som av grov oaktsamhet begår en sådan gärning som avses i första stycket döms för vårdslös försäkran till böter eller fängelse i högst sex månader.
Lag (2013:425)
.
11 §
Den som i ett intyg eller en annan urkund lämnar osann uppgift om vem han eller hon är eller om annat än egna angelägenheter eller för skens skull upprättar en urkund rörande rättshandling döms, om åtgärden innebär fara i bevishänseende, för osant intygande till böter eller fängelse i högst sex månader.
Är brottet med hänsyn till att det innefattar missbruk av tjänsteställning eller annars att anse som grovt, döms till fängelse i högst två år.
Den som åberopar eller på annat sätt använder en sådan osann urkund som avses i första stycket döms, om åtgärden innebär fara i bevishänseende, för brukande av osann urkund till straff som anges i första eller andra stycket.
Lag (2013:425)
.
12 §
Den som sanningslöst åberopar pass, betyg, identitetshandling eller annan sådan för enskild person utställd urkund såsom gällande för sig eller annan person eller lämnar ut sådan urkund för att missbrukas på det sättet döms, om åtgärden innebär fara i bevishänseende, för missbruk av urkund till böter eller fängelse i högst sex månader.
Är brottet grovt, döms till fängelse i högst två år.
Den som sanningslöst utger en handling för att vara en riktig kopia av en viss urkund döms, om åtgärden innebär fara i bevishänseende, för missbruk av handling till straff som anges i första eller andra stycket.
Lag (2013:425)
.
13 §
Den som förnekar sin underskrift på en urkund eller sin utställarangivelse avseende en urkund, när angivelsen är sådan att den kan likställas med en underskrift, döms, om åtgärden innebär fara i bevishänseende, för förnekande av underskrift till böter eller fängelse i högst sex månader.
Är brottet grovt, döms till fängelse i högst två år.
Lag (2013:425)
.
14 §
Om någon har begått en sådan gärning som avses i detta kapitel men frivilligt och innan avsevärd olägenhet uppkommit har rättat felet eller på annat sätt avvärjt fara för vidare olägenhet, får han eller hon dömas till lindrigare straff än vad som är föreskrivet för gärningen. Var faran ringa och är det inte föreskrivet strängare straff än fängelse i sex månader för gärningen, ska han eller hon inte dömas till ansvar.
Lag (2013:425)
.
15 §
För förberedelse eller stämpling till mened eller grov  mened och för försök till bevisförvanskning som inte är ringa  döms det till ansvar enligt 23 kap.
Lag (2022:792)
.
16 kap. Om brott mot allmän ordning
1 §
Stör folksamling allmän ordning genom att ådagalägga uppsåt att med förenat våld sätta sig upp mot myndighet eller eljest framtvinga eller hindra viss åtgärd och skingrar den sig ej på myndighets befallning, dömes för upplopp, anstiftare och anförare till fängelse i högst fyra år och annan deltagare i folksamlingens förehavande till böter eller fängelse i högst två år.
Om folksamlingen skingrar sig på myndighets befallning, dömes anstiftare och anförare för upplopp till böter eller fängelse i högst två år.
2 §
Har folksamling, med uppsåt som i 1 § sägs, gått till förenat våld å person eller egendom, dömes vare sig myndighet var tillstädes eller ej, för våldsamt upplopp, anstiftare och anförare till fängelse i högst tio år och annan deltagare i folksamlingens förehavande till böter eller fängelse i högst fyra år.
3 §
Underlåter deltagare i folksamling som stör allmän ordning att efterkomma för ordningens upprätthållande meddelad befallning eller intränger han på område som blivit för sådant ändamål fridlyst eller avspärrat, dömes, om ej upplopp föreligger, för ohörsamhet mot ordningsmakten till böter eller fängelse i högst sex månader.
4 §
Om någon genom våldshandling eller oljud eller på annat dylikt sätt stör eller söker hindra allmän gudstjänst, annan allmän andaktsövning, vigsel eller begravning eller dylik akt, domstols förhandling eller annan statlig eller kommunal förrättning eller allmän sammankomst för överläggning, undervisning eller åhörande av föredrag, döms för störande av förrättning eller av allmän sammankomst till böter eller fängelse i högst sex månader.
För störande av förrättning eller av allmän sammankomst döms också den som genom våldshandling eller oljud eller på annat dylikt sätt stör eller söker hindra förhandling vid Internationella brottmålsdomstolen.
Lag (2009:1281)
.
5 §
Den som muntligen inför menighet eller folksamling, i skrift som sprides eller utlämnas för spridning eller i annat meddelande till allmänheten uppmanar eller eljest söker förleda till brottslig gärning, svikande av medborgerlig skyldighet eller ohörsamhet mot myndighet, dömes för uppvigling till böter eller fängelse i högst sex månader.
För uppvigling skall dömas även den som muntligen inför en samling av krigsmän eller i annat meddelande till krigsmän uppmanar eller på annat sätt söker förleda dem till en handling eller underlåtenhet som innebär att de åsidosätter vad som åligger dem i tjänsten.
I ringa fall skall ej dömas till ansvar. Vid bedömande huruvida ringa fall föreligger skall särskilt beaktas, om det förelegat endast obetydlig fara för att uppmaningen eller försöket skulle leda till efterföljd.
Är brottet med hänsyn till att gärningsmannen sökt förleda till allvarligt brott eller eljest att anse som grovt, skall dömas till fängelse i högst fyra år.
Lag (1986:645)
.
5 a §
Den som för brott eller brottslig verksamhet anlitar,  betalar, instruerar eller överlämnar egendom till någon som  inte har fyllt arton år och därigenom, eller på annat liknande  sätt, involverar honom eller henne i brottet eller den  brottsliga verksamheten, döms för involverande av en underårig  i brottslighet till fängelse i högst fyra år. Detta gäller  även om den som begår en sådan gärning inte haft uppsåt till  men varit oaktsam beträffande omständigheten att den andra  personen inte fyllt arton år.
Om involverandet med hänsyn till den ringa skillnaden i ålder  eller utveckling mellan den som har begått gärningen och den  andra personen eller annars är uppenbart mindre allvarligt,  ska inte dömas till ansvar.
Lag (2023:257)
.
6 §
Om en samling av krigsmän gemensamt hotar att med våld sätta sig upp mot förman, döms för myteri till böter eller fängelse i högst fyra år. Anstiftare och anförare döms dock till fängelse i högst sex år.
Har deltagarna i ett myteri gemensamt brukat våld mot person eller egendom, döms deltagarna till fängelse i högst sex år.
Anstiftare och anförare döms dock till fängelse i högst arton år eller på livstid.
Om brottet annars är att anse som grovt, döms till fängelse i högst arton år eller på livstid. Vid bedömande av om brottet är grovt ska särskilt beaktas om gärningen har begåtts under strid eller då brott mot krigslydnaden annars medför särskild fara.
Lag (2009:396)
.
7 §
Har upphört att gälla genom
lag (1970:225)
.
8 §
Den som i ett uttalande eller i ett annat meddelande som  sprids uppmanar till våld mot, hotar eller uttrycker  missaktning för en folkgrupp, en annan sådan grupp av personer  eller en enskild i någon av dessa grupper med anspelning på  ras, hudfärg, nationellt eller etniskt ursprung,  trosbekännelse, sexuell läggning eller könsöverskridande  identitet eller uttryck, döms för hets mot folkgrupp till  fängelse i högst två år.
För hets mot folkgrupp döms också den som i ett uttalande  eller i ett annat meddelande som sprids förnekar, ursäktar  eller uppenbart förringar ett brott som utgör eller motsvarar  folkmord, brott mot mänskligheten, krigsförbrytelse eller  aggressionsbrott enligt ett avgörande som har meddelats av en  svensk domstol eller av en erkänd internationell domstol för  brott mot folkrätten och som fått laga kraft, om gärningen är  ägnad att uppmana till våld mot, hota eller uttrycka  missaktning för en sådan grupp eller enskild som avses i  första stycket.
Om brottet är ringa döms för ringa hets mot folkgrupp till  böter.
Om brottet är grovt döms för grov hets mot folkgrupp till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas om  meddelandet haft ett särskilt hotfullt eller kränkande  innehåll och spritts till ett stort antal personer på ett sätt  som varit ägnat att väcka betydande uppmärksamhet.
Lag (2024:340)
.
9 §
En näringsidkare som i sin verksamhet diskriminerar  någon på grund av ras, hudfärg, nationellt eller etniskt  ursprung, trosbekännelse, sexuell läggning eller  könsöverskridande identitet eller uttryck genom att inte gå  personen till handa på de villkor som näringsidkaren i sin  verksamhet tillämpar i förhållande till andra, ska dömas för  olaga diskriminering till böter eller fängelse i högst ett  år.
Vad som sägs i första stycket om en näringsidkare tillämpas  också på den som är anställd i näringsverksamhet eller annars  handlar på en näringsidkares vägnar samt på den som är  anställd i allmän tjänst eller har allmänt uppdrag.
För olaga diskriminering döms även anordnare av allmän  sammankomst eller offentlig tillställning och medhjälpare  till sådan anordnare, om han eller hon diskriminerar någon på  grund av ras, hudfärg, nationellt eller etniskt ursprung,  trosbekännelse, sexuell läggning eller könsöverskridande  identitet eller uttryck genom att vägra personen tillträde  till sammankomsten eller tillställningen på de villkor som  gäller för andra.
Lag (2018:540)
.
10 §
Den som obehörigen flyttar, skadar eller skymfligen  behandlar ett lik eller en avliden persons aska, döms för  gravfridsbrott till böter eller fängelse i högst två år. För  gravfridsbrott döms även den som obehörigen öppnar en grav  eller förstör, skadar eller gör ofog på en kista, urna, grav  eller ett annat vilorum för de döda eller en gravvård.
Om brottet är grovt, döms för grovt gravfridsbrott till  fängelse i lägst sex månader och högst fyra år. Vid  bedömningen av om brottet är grovt ska det särskilt beaktas om  gärningsmannen tillfogat ett lik en svår skada eller om  gärningen inneburit omfattande förstörelse eller annars varit  av särskilt hänsynslös eller farlig art.
Lag (2022:607)
.
10 a §
Den som
1. skildrar barn i pornografisk bild,
2. sprider, överlåter, upplåter, förevisar eller på annat sätt  gör en sådan bild av barn tillgänglig för någon annan,
3. förvärvar eller bjuder ut en sådan bild av barn,
4. förmedlar kontakter mellan köpare och säljare av sådana  bilder av barn eller vidtar någon annan liknande åtgärd som  syftar till att främja handel med sådana bilder, eller
5. innehar en sådan bild av barn eller betraktar en sådan bild  som han eller hon berett sig tillgång till
döms för barnpornografibrott till fängelse i högst två år.
Är ett brott som avses i första stycket ringa, döms till böter  eller fängelse i högst sex månader.
Med barn avses en person vars pubertetsutveckling inte är  fullbordad eller som är under arton år. Är  pubertetsutvecklingen fullbordad, ska ansvar för gärning  enligt första stycket 2-5 dömas ut bara om det av bilden och  omständigheterna kring den framgår att den avbildade personen  är under arton år.
Till ansvar för gärning som avses i första stycket 1 ska dömas  även den som inte haft uppsåt till men varit oaktsam  beträffande omständigheten att den som skildras är under arton  år.
Den som i yrkesmässig verksamhet eller annars i förvärvssyfte  av oaktsamhet sprider en sådan bild som avses i första  stycket, döms som sägs där eller i andra stycket.
Är brott som avses i första stycket att anse som grovt, döms  för grovt barnpornografibrott till fängelse i lägst ett och  högst sex år. Vid bedömningen av om brottet är grovt ska det  särskilt beaktas om brottet har begåtts yrkesmässigt eller i  vinstsyfte, utgjort ett led i brottslig verksamhet som utövats  systematiskt eller i större omfattning, avsett en särskilt  stor mängd bilder eller avsett bilder där barnen är särskilt  unga, utsätts för våld eller tvång eller utnyttjas på annat  särskilt hänsynslöst sätt.
Lag (2020:173)
.
10 b §
Förbuden i 10 a § mot skildring och innehav gäller inte den som enligt första eller andra stycket i den paragrafen framställer en pornografisk bild av barn, om skillnaden i ålder och utveckling mellan den avbildade personen och den som framställer bilden är ringa och omständigheterna i övrigt inte påkallar att ansvar döms ut.
Inte heller gäller förbuden den som tecknar, målar eller på något annat liknande hantverksmässigt sätt framställer en sådan bild, om bilden inte är avsedd att spridas, överlåtas, upplåtas, förevisas eller på annat sätt göras tillgänglig för andra.
Även i andra fall ska en gärning inte utgöra brott, om gärningen med hänsyn till omständigheterna är försvarlig.
Lag (2010:399)
.
10 c §
Den som i bild skildrar sexuellt våld eller tvång med uppsåt att bilden eller bilderna sprids eller som sprider en sådan skildring, döms, om inte gärningen med hänsyn till omständigheterna är försvarlig, för olaga våldsskildring till böter eller fängelse i högst två år. Detsamma gäller den som i rörliga bilder närgånget eller utdraget skildrar grovt våld mot människor eller djur med uppsåt att bilderna sprids eller som sprider en sådan skildring.
Sprider någon av oaktsamhet en skildring som avses i första stycket och sker spridningen i yrkesmässig verksamhet eller annars i förvärvssyfte, döms till ansvar enligt första stycket.
Lag (2010:1881)
.
10 d §
Den som uppsåtligen eller av grov oaktsamhet i  yrkesmässig verksamhet eller annars i förvärvssyfte till den  som är under femton år lämnar ut en film, ett videogram eller  en annan teknisk upptagning med rörliga bilder som innefattar  ingående skildringar av verklighetstrogen karaktär som återger  våld eller hot om våld mot människor eller djur döms för  otillåten utlämning av teknisk upptagning till böter eller  fängelse i högst sex månader.
Första stycket gäller inte filmer, videogram eller andra  tekniska upptagningar med rörliga bilder med samma innehåll  som en framställning som Mediemyndigheten har godkänt för  visning för någon åldersgrupp av barn under femton år. Första  stycket gäller inte heller offentliga förevisningar av rörliga  bilder i filmer eller videogram eller i en uppspelning ur en  databas.
Har en teknisk upptagning med rörliga bilder försetts med ett  intyg om att en framställning med samma innehåll har godkänts  av Mediemyndigheten för visning för någon åldersgrupp av barn  under femton år, ska ansvar enligt första stycket inte dömas  ut. Detta gäller dock inte om intyget var oriktigt och den som  har lämnat ut upptagningen har insett eller borde ha insett  det.
Lag (2023:839)
.
11 §
Den som på eller vid allmän plats genom skyltning eller annat liknande förfarande förevisar pornografisk bild på sätt som är ägnat att väcka allmän anstöt dömes för otillåtet förfarande med pornografisk bild till böter eller fängelse i högst sex månader. Det  samma gäller den som med posten sänder eller på annat sätt tillställer någon pornografisk bild utan föregående beställning.
Lag (1970:225)
.
12 §
Den som bland barn eller ungdom sprider en skrift, bild eller teknisk upptagning som genom sitt innehåll kan verka förråande eller eljest medföra allvarlig fara för de ungas sedliga fostran, döms för förledande av ungdom till böter eller fängelse i högst sex månader.
Lag (1998:1444)
.
13 §
Den som uppsåtligen eller av grov oaktsamhet, genom  misshandel, överansträngning eller vanvård eller på annat  sätt, otillbörligen utsätter djur för lidande, döms för  djurplågeri till böter eller fängelse i högst två år.
Om brottet är grovt döms för grovt djurplågeri till fängelse i  lägst sex månader och högst fyra år. Vid bedömningen av om  brottet är grovt ska det särskilt beaktas om gärningen
1. har inneburit allvarligt lidande för djuret eller djuren,
2. har omfattat ett större antal djur, eller
3. annars har varit av särskilt hänsynslös eller farlig art.
Lag (2022:116)
.
14 §
Har upphävts genom
lag (2018:1140)
.
14 a §
Har upphävts genom
lag (2018:1140)
.
15 §
Den som genom oriktig uppgift att det föreligger fara för en eller flera människors liv eller hälsa eller för omfattande förstörelse av egendom föranleder onödig säkerhetsåtgärd, döms för falskt larm till böter eller fängelse i högst ett år.
Är brott som avses i första stycket grovt, döms till fängelse i lägst sex månader och högst fyra år.
Den som genom missbruk av larm, nödsignal eller annan liknande anordning föranleder onödig utryckning av Polismyndigheten, kommunal organisation för räddningstjänst, ambulans, militär, sjöräddning eller annat organ för allmän bevakningstjänst, döms för missbruk av larmanordning till böter eller fängelse i högst sex månader.
Lag (2014:615)
.
16 §
Den som för oljud på allmän plats eller annars offentligen beter sig på ett sätt som är ägnat att väcka förargelse hos allmänheten, döms för förargelseväckande beteende till penningböter.
Lag (1991:240)
.
17 §
För förberedelse eller stämpling till eller underlåtenhet  att avslöja eller förhindra myteri döms det till ansvar enligt 
23 kap. Detsamma gäller för försök till gravfridsbrott och  försök, förberedelse eller stämpling till grovt gravfridsbrott  samt för försök till sådant barnpornografibrott som avses i 
10 a § första stycket och försök eller förberedelse till grovt  barnpornografibrott.
Lag (2022:607)
.
18 §
Har upphävts genom
lag (2018:1140)
.
19 §
Har upphävts genom
lag (2010:1881)
.
17 kap. Om brott mot allmän verksamhet m.m.
1 §
Den som med våld eller hot om brottslig gärning angriper  en tjänsteman vid hans eller hennes myndighetsutövning eller  för att tvinga fram, hindra eller hämnas för en åtgärd vid  myndighetsutövningen döms för våld eller hot mot tjänsteman  till böter eller fängelse i högst tre år. Detsamma gäller om  någon på detta sätt angriper en tjänsteman som tidigare har  utövat myndighet för vad han eller hon har gjort eller inte  gjort vid myndighetsutövningen.
Om brottet är grovt döms för grovt våld eller hot mot  tjänsteman till fängelse i lägst ett år och sex månader och  högst åtta år. Vid bedömningen av om brottet är grovt ska det  särskilt beaktas om gärningen
1. har innefattat våld av allvarligt slag,
2. har innefattat hot som påtagligt har förstärkts med hjälp  av vapen, sprängämne eller vapenattrapp eller genom anspelning  på ett våldskapital eller som annars har varit av allvarligt  slag, eller
3. annars har varit av särskilt hänsynslös eller farlig art.
Lag (2025:579)
.
2 §
Den som, i annat fall än som avses i 1 och 3 §§, angriper  en tjänsteman eller dennes närstående genom en brottslig  gärning vid tjänstemannens myndighetsutövning eller för att  tvinga fram, hindra eller hämnas för en åtgärd vid  myndighetsutövningen, döms för angrepp mot tjänsteman till  böter eller fängelse i högst två år. Detsamma gäller den som i  sådant syfte angriper en tjänsteman eller dennes närstående  genom någon annan otillbörlig gärning som för tjänstemannen  medför lidande, skada eller annan olägenhet, eller hot om  sådan gärning.
För angrepp mot tjänsteman döms även den som genom en sådan  gärning som avses i första stycket angriper en tjänsteman som  tidigare har utövat myndighet, eller dennes närstående, för  vad tjänstemannen har gjort eller inte gjort vid  myndighetsutövningen.
Om brottet är grovt döms för grovt angrepp mot tjänsteman till  fängelse i lägst sex månader och högst sex år. Vid bedömningen  av om brottet är grovt ska det särskilt beaktas om gärningen
1. har innefattat våld av allvarligt slag mot tjänstemannens  närstående,
2. har innefattat hot mot tjänstemannens närstående som  påtagligt har förstärkts med hjälp av vapen, sprängämne eller  vapenattrapp eller genom anspelning på ett våldskapital eller  som annars har varit av allvarligt slag,
3. har avsett betydande värde eller inneburit synnerligen  kännbar skada, eller
4. annars har varit av särskilt hänsynslös eller farlig art.
Lag (2025:579)
.
3 §
Den som angriper en tjänsteman vid hans eller hennes  myndighetsutövning eller för att tvinga fram, hindra eller  hämnas för en åtgärd vid myndighetsutövningen, genom att rikta  beskyllning, nedsättande uttalande eller förödmjukande  beteende mot tjänstemannen döms, om gärningen är ägnad att  kränka tjänstemannens självkänsla eller värdighet, för  förolämpning mot tjänsteman till böter eller fängelse i högst  sex månader.
Lag (2025:579)
.
4 §
Den som, i annat fall än som avses i 1 och 2 §§, genom att  sätta sig till motvärn eller annars med våld försöker hindra  en tjänsteman vid hans eller hennes myndighetsutövning, döms  för våldsamt motstånd till böter eller fängelse i högst sex  månader.
Lag (2025:579)
.
5 §
Bestämmelserna i 1-4 §§ ska också tillämpas, om någon på  sätt som anges där angriper eller hindrar den som enligt  särskild föreskrift ska ha samma skydd som är förenat med  myndighetsutövning eller den som är eller har varit kallad att  biträda förrättningsman vid en åtgärd som omfattas av sådant  skydd.
Bestämmelserna i 1 och 2 §§ ska också tillämpas, om någon på  sätt som anges där angriper en utövare av viss samhällsnyttig  funktion i hans eller hennes tjänsteutövning.
Med utövare av viss samhällsnyttig funktion avses
1. hälso- och sjukvårdspersonal,
2. socialtjänstpersonal,
3. räddningstjänstpersonal, och
4. utbildningspersonal inom skolväsendet och högskolan.
Lag (2025:579)
.
6 §
Tjänstemän vid Internationella brottmålsdomstolen ska i  sin tjänsteutövning vara skyddade enligt bestämmelserna i 1-4 §§ på motsvarande sätt som om det hade varit fråga om svensk  myndighetsutövning. För försök eller förberedelse till brott  enligt 1 eller 2 § mot en sådan person tillämpas 16 §.
Lag (2025:579)
.
7 §
Har upphävts genom
lag (2012:301)
.
8 §
Den som vid val till allmän befattning eller vid annan utövning av rösträtt i allmänt ärende söker hindra omröstningen eller förvanska dess utgång eller annars otillbörligen inverka på omröstningen, döms för otillbörligt verkande vid röstning till böter eller fängelse i högst sex månader.
Är brottet grovt, döms till fängelse i högst fyra år. Vid bedömande av om brottet är grovt ska särskilt beaktas, om det förövats med våld eller hot om våld eller innefattat missbruk av tjänsteställning.
Den som tar emot, godtar ett löfte om eller begär en otillbörlig förmån för att i allmänt ärende rösta på visst sätt eller inte rösta, döms, om det inte är tagande av muta, för tagande av otillbörlig förmån vid röstning till böter eller fängelse i högst sex månader.
Lag (2012:301)
.
9 §
Söker någon obehörigen skaffa sig kännedom om vad som angående utövning av rösträtt i allmänt ärende skall hållas hemligt, dömes för brott mot rösthemlighet till böter eller fängelse i högst sex månader.
10 §
Den som med våld eller hot om våld angriper någon för att  han eller hon gjort anmälan, fört talan, avlagt vittnesmål  eller annars vid förhör avgett utsaga hos en domstol eller  annan myndighet eller för att hindra någon från en sådan  åtgärd döms för övergrepp i rättssak till fängelse i lägst sex  månader och högst fyra år. Detsamma gäller den som med någon  annan gärning, som medför lidande, skada eller olägenhet,  eller med hot om en sådan gärning angriper någon för att han  eller hon avlagt vittnesmål eller annars avgett utsaga vid  förhör hos en myndighet eller för att hindra honom eller henne  från att avge en sådan utsaga.
Med domstol eller annan myndighet i första stycket avses även  en dömande kammare eller ett annat organ i Internationella  brottmålsdomstolen.
Om brottet är grovt döms för grovt övergrepp i rättssak till  fängelse i lägst två och högst åtta år. Vid bedömningen av om  brottet är grovt ska det särskilt beaktas om
1. det har uppkommit eller funnits risk för betydande men för  det allmänna eller någon enskild,
2. gärningen har innefattat våld av allvarligt slag,
3. gärningen har innefattat hot som påtagligt har förstärkts  med hjälp av vapen, sprängämne eller vapenattrapp eller genom  anspelning på ett våldskapital eller som annars har varit av  allvarligt slag, eller
4. gärningen annars har varit av särskilt hänsynslös eller  farlig art.
Om brottet med hänsyn till omständigheterna är mindre  allvarligt döms till fängelse i högst ett år.
Lag (2022:792)
.
11 §
Om någon döljer den som begått brott, hjälper honom eller  henne att komma undan, undanröjer bevis eller på annat  liknande sätt motverkar att brottet upptäcks eller att någon  lagförs för det, döms för skyddande av brottsling till böter  eller fängelse i högst två år.
För skyddande av brottsling döms också den som undanröjer  bevis om brott som är föremål för ett rättsligt förfarande vid  Internationella brottmålsdomstolen eller på annat liknande  sätt motverkar att brottet upptäcks eller att någon lagförs  för det.
Om brottet är grovt döms för grovt skyddande av brottsling  till fängelse i lägst ett och högst sex år. Vid bedömningen av  om brottet är grovt ska det särskilt beaktas om
1. det har uppkommit eller funnits risk för betydande men för  det allmänna, eller
2. gärningen annars har varit av särskilt farlig art.
Den som inte insåg men hade skälig anledning att anta att den  andre var brottslig, döms till böter.
Om gärningen med hänsyn till gärningsmannens förhållande till  den som begått brottet, den brottslighet som denne begått och  övriga omständigheter är att anse som ringa, utgör den inte  brott.
Lag (2022:792)
.
12 §
Hjälper man den som är intagen på kriminalvårdsanstalt eller som är häktad eller anhållen eller som annars är med laga rätt berövad friheten att komma lös eller främjar man, efter det han avvikit, hans flykt genom att dölja honom eller genom annan sådan åtgärd, döms för främjande av flykt till böter eller fängelse i högst ett år.
Är brottet grovt, döms till fängelse, lägst sex månader och högst fyra år.
Till ansvar skall inte dömas om gärningen är att anse som ringa med hänsyn till frihetsberövandets art och syfte, gärningsmannens tillvägagångssätt och hans förhållande till den vars flykt han har främjat.
Lag (1993:207)
.
13 §
Den som olovligen rubbar, skadar eller annars förfogar över egendom som är föremål för utmätning, kvarstad, betalningssäkring, beslag eller annan liknande åtgärd skadar eller borttager myndighets anslag eller försegling eller eljest olovligen öppnar vad myndighet tillslutit eller ock överträder annat dylikt av myndighet meddelat förbud, dömes för  överträdelse av myndig-
hets bud till böter eller fängelse i högst ett år.
Vägrar någon inträde som förrättningsman äger fordra, dömes för hindrande av förrättning till böter.
Lag (1981:827)
.
14 §
Har upphävts genom
lag (1975:667)
.
15 §
Giver någon sig obehörigen ut för att utöva myndighet, dömes för föregivande av allmän ställning till böter eller fängelse i högst sex månader. Detsamma skall gälla, om någon obehörigen bär uniform, märke eller annat tjänstetecken som giver honom sken av att tillhöra försvarsmakten eller annan kår i det allmännas tjänst eller kår, vars verksamhet avser allmän samfärdsel eller allmänhetens förseende med vatten, ljus, värme eller kraft.
Är brottet med hänsyn till att det har medfört betydande men för det allmänna eller för någon enskild eller eljest att anse som grovt, skall dömas till fängelse i högst två år.
Lag (1999:792)
.
16 §
För försök, förberedelse eller stämpling till våld eller  hot mot tjänsteman, grovt våld eller hot mot tjänsteman,  angrepp mot tjänsteman, grovt angrepp mot tjänsteman,  övergrepp i rättssak, grovt övergrepp i rättssak, skyddande av  brottsling eller grovt skyddande av brottsling döms det till  ansvar enligt 23 kap. Detsamma gäller för försök eller  förberedelse till främjande av flykt.
Lag (2025:579)
.
17 §
Har upphävts genom
lag (2012:301)
.
18 kap. Om högmålsbrott
1 §
Den som, med uppsåt att statsskicket ska med vapenmakt eller annars med våldsamma medel omstörtas eller att åtgärd eller beslut av statschefen, regeringen, riksdagen eller högsta domarmakten på så sätt ska framtvingas eller hindras, företar en handling som innebär fara för uppsåtets förverkligande, döms, om det inte är högförräderi, för uppror till fängelse på viss tid, lägst tio och högst arton år, eller på livstid eller, om faran var ringa, till fängelse i lägst fyra och högst tio år.
Lag (2009:396)
.
2 §
Om gärning som avses i 3--5 kap. innebär förgripelse mot Konungen eller annan medlem av konungahuset eller mot den som i egenskap av riksföreståndare fullgör statschefens uppgifter, må  dömas till fängelse i högst fyra år, om å brottet eljest kan följa fängelse i högst sex månader, och i högst sex år, om å brottet eljest kan följa fängelse i mer än sex månader men högst fyra år.
Lag (1974:565)
.
3 §
Den som, med uppsåt att brott skall förövas mot allmän säkerhet eller medborgares frihet, samlar eller anför väpnat manskap eller håller det samlat eller förser manskap med vapen, ammunition eller annan dylik utrustning eller övar det i vapens bruk, dömes för väpnat hot mot laglig ordning till fängelse, lägst sex och högst tio år.
4 §
Om någon bildar eller deltager i sammanslutning, som måste anses vara avsedd att utgöra eller med hänsyn till sin beskaffenhet och det ändamål för vilket den är bildad lätt kan utvecklas till ett sådant maktmedel som militär trupp eller polisstyrka och som icke med vederbörligt tillstånd förstärker försvaret eller ordningsmakten, eller ock för sådan sammanslutning tager befattning med vapen, ammunition eller annan dylik utrustning, upplåter lokal eller mark för dess verksamhet eller understödjer den med penningar eller på annat sätt, dömes för olovlig kårverksamhet till böter eller fängelse i högst två år.
5 §
Den som övar olaga tvång eller olaga hot med uppsåt att påverka den allmänna åsiktsbildningen eller inkräkta på handlingsfriheten inom politisk organisation eller yrkes- eller näringssammanslutning och därigenom sätter yttrande-, församlings- eller föreningsfriheten i fara, dömes för brott mot medborgerlig frihet till fängelse i högst sex år.
6 §
Om någon genom stympning eller annorledes, för längre eller kortare tid, gör sig oduglig till tjänstgöring, som det ålegat honom att fullgöra vid krigsmakten eller eljest för rikets försvar, eller genom att föregiva sjukdom eller medelst annat vilseledande undan  drager sig sådan tjänst-
göringsskyldighet, dömes för svikande av försvarsplikt till böter eller fängelse i högst två år eller, om riket var i krig, till böter eller fängelse i högst fyra år.
7 §
För försök, förberedelse eller stämpling till uppror  eller väpnat hot mot laglig ordning, för underlåtenhet att  avslöja eller förhindra sådant brott och för försök till  brott mot medborgerlig frihet eller svikande av försvarsplikt  döms det till ansvar enligt 23 kap.
Lag (2016:508)
.
8 §
Gärning som avses i 3--5 kap. och innebär förgripelse mot Konungen eller annan som är nämnd i 2 § må ej utan regeringens förordnande åtalas av åklagare, med mindre någon avlidit till följd av gärningen. Detsamma skall gälla i fråga om försök, förberedelse eller stämpling till gärning som nu sagts eller underlåtenhet att avslöja sådan gärning.
Lag (1974:565)
.
19 kap. Om brott mot Sveriges säkerhet
1 §
Den som, med uppsåt att riket eller del därav ska, med våldsamma eller annars lagstridiga medel eller med utländskt bistånd, läggas under främmande makt eller bringas i beroende av sådan makt eller att del av riket på så sätt ska lösryckas, företar en handling som innebär fara för uppsåtets förverkligande, döms för högförräderi till fängelse på viss tid, lägst tio och högst arton år, eller på livstid eller, om faran var ringa, till fängelse i lägst fyra och högst tio år.
Om någon, med uppsåt att åtgärd eller beslut av statschefen, regeringen, riksdagen eller högsta domarmakten ska med utländskt bistånd framtvingas eller hindras, företar en handling som innebär fara för detta, döms också för högförräderi.
Lag (2009:396)
.
2 §
Den som med våldsamma medel eller utländskt bistånd framkallar fara för att riket skall invecklas i krig eller andra fientligheter, dömes, om det ej är högförräderi, för krigsanstiftan till fängelse, lägst två och högst åtta år.
3 §
Om den, som fått i uppdrag att för riket förhandla med främmande makt eller annars bevaka rikets angelägenheter hos någon som företräder främmande makts intresse, missbrukar behörighet att företräda riket eller annars sin förtroendeställning och därigenom orsakar riket avsevärt men, döms för trolöshet vid förhandling med främmande makt till fängelse på viss tid, lägst två och högst arton år, eller på livstid.
Lag (2009:396)
.
4 §
Svensk medborgare, som utan tillstånd av regeringen eller den regeringen bemyndigat låter bruka sig såsom ombud för främmande makt i diplomatisk angelägenhet som rör riket, så ock envar, som i föregiven egenskap av behörigt ombud inlåter sig i underhandling om sådan angelägenhet med någon som före-
träder främmande makts intresse, dömes för egenmäktighet vid förhandling med främmande makt till fängelse i högst två år eller, om riket var i krig, högst fyra år.
Innebar brottet fara för rikets självbestämningsrätt eller dess fredliga förhållande till främmande makt, dömes till fängelse, lägst ett och högst sex år, eller, om riket var i krig, till fängelse på  viss tid, lägst fyra och högst tio år, eller på livstid.
Lag (1976:509)
.
5 §
Den som, för att gå en främmande makt eller motsvarande  tillhanda, obehörigen anskaffar, befordrar, lämnar eller röjer  en uppgift om försvarsverk, vapen, förråd, import, export,  tillverkningssätt, underhandlingar, beslut eller något  förhållande i övrigt vars uppenbarande för en främmande makt  eller motsvarande kan medföra men för Sveriges säkerhet döms  för spioneri till fängelse i högst sex år.
Detsamma ska gälla, om någon i samma syfte obehörigen  framställer eller tar befattning med en skrift, en teckning  eller något annat föremål som innefattar en sådan uppgift.
Lag (2022:1519)
.
6 §
Är brott som avses i 5 § att anse som grovt, döms för grovt spioneri till fängelse på viss tid, lägst fyra och högst arton år, eller på livstid.
Vid bedömande av om brottet är grovt ska särskilt beaktas om gärningen var av synnerligen farlig beskaffenhet med hänsyn till pågående krig eller rörde förhållande av stor betydelse eller om den brottslige röjde vad som på grund av allmän eller enskild tjänst betrotts honom eller henne.
Lag (2009:396)
.
6 a §
Den som, i annat fall än som avses i 5 §, för att gå en  främmande makt eller motsvarande tillhanda, obehörigen  anskaffar, befordrar, lämnar eller röjer en hemlig uppgift som  förekommer inom ramen för ett samarbete med en annan stat  eller en mellanfolklig organisation eller i en mellanfolklig  organisation i vilken Sverige är medlem, och vars uppenbarande  för en främmande makt eller motsvarande är ägnat att medföra  allvarligt men för Sveriges förhållande till någon annan stat  eller en mellanfolklig organisation, döms för utlandsspioneri  till fängelse i högst fyra år.
Detsamma ska gälla, om någon i samma syfte obehörigen  framställer eller tar befattning med en skrift, en teckning  eller något annat föremål som innefattar en sådan uppgift.
En gärning ska inte utgöra brott, om den med hänsyn till  syftet och övriga omständigheter är försvarlig.
Lag (2022:1519)
.
6 b §
Om ett brott som avses i 6 a § är grovt, döms för grovt  utlandsspioneri till fängelse i lägst två och högst åtta år.
Vid bedömningen av om brottet är grovt ska det särskilt  beaktas om gärningen var av synnerligen farlig beskaffenhet  med hänsyn till pågående krig eller rörde något förhållande av  stor betydelse eller om den som har begått gärningen röjde vad  som på grund av allmän eller enskild tjänst betrotts honom  eller henne.
Lag (2022:1519)
.
7 §
Den som, utan syfte att gå en främmande makt eller  motsvarande tillhanda, begår en gärning som avses i 5 § döms,  om uppgiften rör något förhållande av hemlig natur, för  obehörig befattning med hemlig uppgift till böter eller  fängelse i högst två år.
För obehörig befattning med hemlig uppgift döms också den som,  utan syfte att gå en främmande makt eller motsvarande  tillhanda, begår en gärning som avses i 6 a §.
En gärning enligt andra stycket ska inte utgöra brott, om den  med hänsyn till syftet och övriga omständigheter är  försvarlig.
Lag (2022:1519)
.
8 §
Om ett brott som avses i 7 § är grovt, döms för grov  obehörig befattning med hemlig uppgift till fängelse i högst  fyra år.
Vid bedömningen av om brottet är grovt ska det särskilt  beaktas om gärningen innefattade tillhandagående av en  främmande makt eller motsvarande eller var av synnerligen  farlig beskaffenhet med hänsyn till pågående krig eller rörde  något förhållande av stor betydelse eller om den som har  begått gärningen röjde vad som på grund av allmän eller  enskild tjänst betrotts honom eller henne.
Lag (2022:1519)
.
9 §
Den som av grov oaktsamhet begår en gärning som avses i 
7 § döms, om gärningen består i att personen obehörigen  befordrar, lämnar eller röjer en uppgift, för vårdslöshet med  hemlig uppgift till böter eller fängelse i högst ett år eller,  om Sverige var i krig, till böter eller fängelse i högst två  år.
En gärning ska inte utgöra brott, om den är sådan som avses i 
7 § andra stycket och den med hänsyn till syftet och övriga  omständigheter är försvarlig.
Lag (2022:1519)
.
9 a §
Den som för Sveriges räkning deltar i ett samarbete med  en annan stat eller en mellanfolklig organisation eller  tjänstgör i en mellanfolklig organisation i vilken Sverige är  medlem och, i annat fall än som avses i 5, 6 a, 7 eller 9 §,  obehörigen röjer en hemlig uppgift som förekommer inom ramen  för samarbetet eller i organisationen och vars uppenbarande  för en främmande makt eller motsvarande är ägnat att störa  Sveriges förhållande till någon annan stat eller en  mellanfolklig organisation, döms för röjande av hemlig uppgift  i internationellt samarbete till böter eller fängelse i högst  ett år.
Den som av grov oaktsamhet begår en gärning som avses i första  stycket döms till böter.
En gärning ska inte utgöra brott, om den med hänsyn till  syftet och övriga omständigheter är försvarlig.
Lag (2022:1519)
.
10 §
Den som, för att gå en främmande makt eller motsvarande  tillhanda, hemligen eller med användande av svikliga medel  antingen bedriver verksamhet vars syfte är anskaffande av  uppgifter om förhållanden vars uppenbarande för en främmande  makt eller motsvarande kan medföra men för Sveriges säkerhet  eller medverkar till sådan verksamhet mer än tillfälligt, döms  för olovlig underrättelseverksamhet mot Sverige till fängelse  i högst två år.
Om brottet är grovt döms till fängelse i lägst sex månader och  högst fyra år.
Lag (2022:1519)
.
10 a §
Den som, för att gå en främmande makt eller motsvarande  tillhanda, här i landet antingen bedriver verksamhet vars  syfte är anskaffande av uppgifter om förhållanden vars  uppenbarande för den främmande makten eller motsvarande kan  medföra men för annan främmande makts säkerhet eller medverkar  till sådan verksamhet mer än tillfälligt, döms för olovlig  underrättelseverksamhet mot främmande makt till böter eller  fängelse i högst ett år.
Om brottet är grovt döms till fängelse i lägst sex månader och  högst fyra år.
Lag (2022:1519)
.
10 b §
Den som, med uppsåt att gå en främmande makt eller  motsvarande tillhanda, här i landet hemligen eller med  användande av svikliga eller otillbörliga medel antingen  bedriver verksamhet vars syfte är anskaffande av uppgifter om  någon annans personliga förhållanden eller medverkar till  sådan verksamhet mer än tillfälligt, döms för olovlig  underrättelseverksamhet mot person till fängelse i högst ett  år.
Om brottet är grovt döms till fängelse i lägst sex månader och  högst fyra år.
Lag (2022:1519)
.
11 §
Om gärning som avses i 3 eller 4 kap. innebär, att någon genom förgripelse å främmande makts statsöverhuvud eller representant här i riket kränker den främmande makten, må dömas till fängelse i högst två år, om å brottet eljest kan följa fängelse i högst sex månader, och i högst fyra år, om å brottet eljest kan följa fängelse i mer än sex månader men högst två år. Vad nu sagts skall äga motsvarande tillämpning, om främmande makt kränkes genom att någon gör intrång i lokal som innehaves av dess representation eller gör skada därå eller å egendom som där finnes.
Lag (1970:225)
.
12 §
Den som utan regeringens tillstånd här i landet värvar  någon annan till främmande krigstjänst eller därmed jämförlig  tjänst döms för olovlig värvning till böter eller fängelse i  högst ett år eller, om Sverige var i krig, till fängelse i  högst två år.
Lag (2020:16)
.
13 §
Den som av en främmande makt eller motsvarande eller från  utlandet av någon som handlar för att gå en främmande makt  eller motsvarande tillhanda tar emot pengar eller annan  egendom för att genom utgivande eller spridande av skrifter  eller på annat sätt påverka den allmänna meningen i en fråga  som gäller någon av grunderna för Sveriges statsskick eller i  någon angelägenhet som har betydelse för Sveriges säkerhet och  som det ankommer på riksdagen eller regeringen att besluta om,  döms för tagande av utländskt understöd till fängelse i högst  två år.
Lag (2022:1519)
.
14 §
För försök, förberedelse eller stämpling till  högförräderi, trolöshet vid förhandling med främmande makt,  spioneri, grovt spioneri, utlandsspioneri, grovt  utlandsspioneri, grov obehörig befattning med hemlig uppgift,  olovlig underrättelseverksamhet mot främmande makt eller  olovlig underrättelseverksamhet mot person döms det till  ansvar enligt 23 kap. Detsamma gäller för försök eller  förberedelse till obehörig befattning med hemlig uppgift. Som  stämpling till högförräderi ska även anses att träda i  förbindelse med främmande makt för att förbereda, möjliggöra  eller underlätta att sådant brott kan begås.
Den som underlåter att avslöja eller förhindra högförräderi,  trolöshet vid förhandling med främmande makt, spioneri, grovt  spioneri, utlandsspioneri, grovt utlandsspioneri eller grov  obehörig befattning med hemlig uppgift döms till ansvar enligt 
23 kap. Detsamma gäller även om han eller hon inte insett men  borde ha insett att brottet var förestående eller pågick.
Lag (2022:1519)
.
15 §
Om någon, som med hänsyn till vad som är känt för honom  eller henne, på grund av en meddelad varning eller av annan  anledning borde ha insett att högförräderi, trolöshet vid  förhandling med främmande makt, spioneri, grovt spioneri,  utlandsspioneri, grovt utlandsspioneri eller grov obehörig  befattning med hemlig uppgift var förestående eller pågick,  medverkar till gärningen, döms till ansvar såsom för medhjälp  till den. Högre straff än fängelse i två år får dock inte  dömas ut.
Lag (2022:1519)
.
16 §
Olovlig underrättelseverksamhet mot främmande makt, tagande av utländskt understöd eller olovlig värvning eller försök, förberedelse eller stämpling till olovlig underrättelseverksamhet mot främmande makt får inte utan regeringens förordnande åtalas av åklagare.
Gärning som avses i 3 eller 4 kap. och innebär sådan kränkning av främmande makt som anges i 11 § får inte heller åtalas av åklagare utan förordnande av regeringen eller den regeringen bemyndigat därtill. Detsamma gäller försök, förberedelse, stämpling eller underlåtenhet att avslöja sådan gärning.
Lag (2014:383)
.
20 kap. Om tjänstefel m. m.
1 §
Den som uppsåtligen eller av oaktsamhet vid myndighetsutövning genom handling eller underlåtenhet åsidosätter vad som gäller för uppgiften skall dömas för tjänstefel till böter eller fängelse i högst två år. Om gärningen med hänsyn till gärningsmannens befogenheter eller uppgiftens samband med myndighetsutövningen i övrigt eller till andra omständigheter är att anse som ringa, skall inte dömas till ansvar.
Om ett brott som avses i första stycket har begåtts uppsåtligen och är att  anse som grovt, skall dömas för grovt tjänstefel till fängelse, lägst sex månader och högst sex år. Vid bedömande av om brottet är grovt skall särskilt beaktas om gärningsmannen allvarligt har missbrukat sin ställning eller om gärningen för någon enskild eller det allmänna har medfört allvarligt förfång eller otillbörlig förmån som är betydande.
Den som är ledamot av en beslutande statlig eller kommunal församling är inte underkastad ansvar enligt första eller andra stycket för någon åtgärd som han vidtar i denna egenskap.
Vad som sägs i första och andra styckena skall inte heller tillämpas, om gärningen är belagd med straff enligt någon annan bestämmelse.
Lag (1989:608)
.
2 §
Har upphävts genom
lag (2012:301)
.
3 §
Den som röjer en uppgift som han eller hon är skyldig att  hemlighålla enligt lag eller annan författning eller enligt  förordnande eller förbehåll som har meddelats med stöd av lag  eller annan författning, döms, om inte gärningen är belagd med  straff enligt någon annan bestämmelse, för brott mot  tystnadsplikt till böter eller fängelse i högst två år.  Detsamma gäller den som olovligen utnyttjar sådan hemlighet.
Den som av oaktsamhet begår en gärning som avses i första  stycket, döms till böter. Om gärningen är ringa utgör den inte  brott.
Om ett brott som avses i första stycket är grovt, döms för  grovt brott mot tystnadsplikt till fängelse i lägst sex  månader och högst fyra år. Vid bedömningen av om brottet är  grovt ska det särskilt beaktas om gärningen kunnat medföra  allvarlig skada, avsett ett stort antal uppgifter eller annars  varit av särskilt farlig art.
Lag (2023:494)
.
4 §
Den som har valts till sådant uppdrag hos staten eller hos  en kommun med vilket följer myndighetsutövning får av rätten  skiljas från uppdraget, om han eller hon har begått brott för  vilket är stadgat fängelse i två år eller däröver och han  eller hon genom brottet har visat sig uppenbarligen olämplig  att inneha uppdraget.
Med uppdrag hos staten eller hos kommun likställs uppdrag hos  styrelse, verk, nämnd, kommitté eller annan sådan myndighet  som hör till staten eller till kommun, region eller  kommunalförbund.
Lag (2019:839)
.
5 §
Utan hinder av vad som annars är föreskrivet får åklagare  åtala brott varigenom följande personer har åsidosatt vad som  åligger dem i utövningen av anställningen eller uppdraget:
1. arbetstagare hos staten eller en kommun,
2. ledamot av styrelse, verk, nämnd, kommitté eller annan  sådan myndighet som hör till staten eller till kommun, region  eller kommunalförbund,
3. den som utövar uppdrag som är reglerat i författning,
4. den som omfattas av lagen (1994:1811) om disciplinansvar  inom totalförsvaret, m.m. eller som annars fullgör lagstadgad  tjänsteplikt,
5. den som utan att inneha anställning eller uppdrag som avses  i 1-4 utövar myndighet.
Utan hinder av bestämmelserna i första stycket ska dock gälla
1. vad som i denna balk föreskrivs om att åtal inte får ske  utan förordnande av regeringen eller den regeringen har  bemyndigat och
2. vad som i annan lag eller författning är föreskrivet om  åtal för gärning, för vilken straff är föreskrivet endast om  den förövas av innehavare av anställning eller uppdrag som  avses i första stycket.
Om det inte finns särskilda bestämmelser för ett visst fall,  får åklagare åtala brott mot sådan tystnadsplikt som gäller  till förmån för enskild målsägande endast om denne anger  brottet till åtal eller åtal är påkallat från allmän synpunkt.
I fråga om åtal för brott som i utövningen av anställningen  eller uppdraget begåtts av riksdagsledamot, statsråd,  justitieråd eller innehavare av anställning eller uppdrag hos  riksdagen eller dess organ gäller särskilda bestämmelser.
Lag (2019:839)
.
6 §
Har upphävts genom
lag (1975:667)
.
7 §
Har upphävts genom
lag (1975:667)
.
8 §
Har upphävts genom
lag (1975:667)
.
9 §
Har upphävts genom
lag (1975:667)
.
10 §
Har upphävts genom
lag (1975:667)
.
11 §
Har upphävts genom
lag (1975:667)
.
12 §
Har upphävts genom
lag (1975:667)
.
13 §
Har upphävts genom
lag (1975:667)
.
14 §
Har upphävts genom
lag (1975:667)
.
15 §
Har upphävts genom
lag (1975:667)
.
21 kap. Om brott av krigsmän
1 §
Detta kapitel träder i tillämpning när riket kommer i krig.
Om riket är i krigsfara eller om det råder sådana utomordentliga förhållanden som är föranledda av krig eller av krigsfara som riket har befunnit sig i, får regeringen föreskriva att kapitlet skall tillämpas.
Lag (1986:645)
.
2 §
När det inte längre föreligger sådana förhållanden som avses i 1 §, skall regeringen föreskriva att tillämpningen av kapitlet skall upphöra.
Lag (1986:645)
.
3 §
Vid tillämpningen av detta kapitel avses med krigsmän alla som är tjänstgöringsskyldiga vid försvarsmakten.
Krigsmän är dessutom
1. polismän som utan att vara tjänstgöringsskyldiga vid försvarsmakten är skyldiga att delta i rikets försvar,
2. skyddsvakter som förordnats med stöd av skyddslagen
(2010:305),
3. alla som annars vistas vid avdelningar av försvarsmakten, när avdelningarna är i fält eller verkar under liknande förhållanden,
4. medlemmar av den organiserade motståndsrörelsen.
Lag (2010:308)
.
4 §
Föreskrifterna i detta kapitel om krigsmän skall också tillämpas på
1. krigsfångar,
2. krigsdeltagare som har internerats vid krig under vilket riket är neutralt,
3. utlänningar som vistas bland krigsfångar eller internerade krigsdeltagare för att utöva sjukvård eller andlig vård.
Lag (1986:645)
.
5 §
Vägrar eller underlåter en krigsman att lyda en förmans order eller dröjer han otillbörligen med att fullgöra ordern, skall dömas för lydnads-
brott till böter eller fängelse i högst två år. Till ansvar skall dock inte dömas, om det är uppenbart att ordern inte angår tjänsten.
Lag (1986:645)
.
6 §
Är ett brott som avses i 5 § att anse som grovt, skall dömas för grovt lydnadsbrott till fängelse i högst tio år eller på livstid. Vid bedömande om brottet är grovt skall särskilt beaktas, om gärningen har begåtts under strid eller då brott mot krigslydnaden annars medför särskild fara.
Lag (1986:645)
.
7 §
Avviker eller uteblir en krigsman olovligen från tjänstgöringen, skall dömas för rymning till böter eller fängelse i högst två år.
Är brottet att anse som grovt, skall dömas till fängelse i högst tio år eller på livstid. Vid bedömande om brottet är grovt skall särskilt beaktas, om krigs-
mannen avvikit under eller i anslutning till strid eller gått över till fienden eller annars överlämnat sig frivilligt till denne.
Lag (1986:645)
.
8 §
Förgriper sig en krigsman med våld eller hot om våld mot en förman i dennes tjänsteutövning eller för att tvinga honom till eller hindra honom från att utföra en tjänsteåtgärd eller annars med anledning av hans tjänst, skall dömas för våld eller hot mot förman till böter eller fängelse i högst två år.
Med förmän likställs vaktposter och andra krigsmän som tjänstgör för bevakning eller upprätthållande av ordning.
Är brottet att anse som grovt, skall dömas till fängelse i högst sex år.
Vid bedömande om brottet är grovt skall särskilt beaktas, om gärningen har begåtts under strid eller då brott mot krigslydnaden annars medför särskild fara.
Lag (1986:645)
.
9 §
Avsänder en krigsman obehörigen ett meddelande till eller träder han annars i förbindelse med någon som tillhör fiendens krigsmakt eller vistas på fiendens område, skall dömas för samröre med fienden till böter eller fängelse i högst två år.
Lag (1986:645)
.
10 §
Råder en krigsman under strid eller då brott mot krigslydnaden annars medför särskild fara andra krigsmän att ge sig åt fienden eller företar han på annat sätt i andra krigsmäns närvaro obehörigen något som är ägnat att framkalla trolöshet eller modlöshet, skall dömas för undergrävande av stridsviljan till fängelse i högst tio år eller på livstid.
Lag (1986:645)
.
11 §
Underlåter en krigsman att, i vad på honom ankommer, sätta en försvarsanläggning i stridsberedskap, göra en avdelning stridsberedd, anskaffa egendom eller på annat sätt förbereda en krigshandling, skall dömas för försummande av krigsförberedelse till fängelse i högst tio år eller på livstid.
Lag (1986:645)
.
12 §
Om en krigsman under tjänstgöring som chef för en avdelning av försvarsmakten obehörigen till fienden överlämnar en stridsställning, krigsmateriel eller annat som har avsevärd betydelse för krigföringen eller ger sig och sin avdelning åt fienden, skall dömas för obehörig kapitulation till fängelse i högst tio år eller på livstid.
Lag (1986:645)
.
13 §
Underlåter en krigsman under eller i anslutning till strid att till det yttersta uppfylla sin plikt att främja krigföringen, skall dömas för stridsförsumlighet till fängelse i högst tio år eller på livstid.
Lag (1986:645)
.
14 §
Åsidosätter en krigsman uppsåtligen eller av grov oaktsamhet vad som åligger honom och är felet av allvarlig natur, skall dömas för tjänstebrott till fängelse i högst två år.
Till ansvar enligt första stycket skall inte dömas, om straff för gärningen är föreskrivet i någon annan bestämmelse i detta kapitel.
Lag (1986:645)
.
15 §
För försök, förberedelse eller stämpling till eller  underlåtenhet att avslöja eller förhindra rymning samt för  försök, förberedelse eller stämpling till våld eller hot mot  förman döms det till ansvar enligt 23 kap.
För medverkan till tjänstebrott får dömas endast den som  därigenom åsidosatt tjänsteplikt.
Lag (2016:508)
.
16 §
Vid tillämpningen av 7, 9, 10 och 12 §§ skall med fienden likställas främmande makt som riket inte är i krig med, om det finns risk att riket kommer i krig med den makten.
Lag (1986:645)
.
17 §
har upphört att gälla enligt
lag (1975:667)
.
18 §
har upphävts genom
lag (1986:645)
.
19 §
har upphävts genom
lag (1986:645)
.
20 §
har upphävts genom
lag (1986:645)
.
21 §
har upphävts genom
lag (1986:645)
.
22 §
har upphävts genom
lag (1986:645)
.
22 kap. Om landsförräderi m. m.
1 §
Den som, då riket är i krig,
1. hindrar, missleder eller förråder dem som är verksamma för rikets försvar eller förleder dem till myteri, trolöshet eller modlöshet,
2. förråder, förstör eller skadar egendom som är av betydelse för totalförsvaret,
3. åt fienden anskaffar krigsfolk, egendom eller tjänster, eller
4. begår annan liknande förrädisk gärning,
skall, om gärningen är ägnad att medföra avsevärt men för totalförsvaret eller innefattar avsevärt bistånd åt fienden, dömas för landsförräderi till fängelse på viss tid, lägst fyra och högst tio år, eller på livstid.
Lag (1986:645)
.
2 §
Begår någon en gärning som avses i 1 § och är den endast i mindre mån ägnad att medföra men för totalförsvaret eller innefattar den ringare bistånd åt fienden än som där sägs, skall dömas för landssvek till fängelse i högst sex år.
Lag (1986:645)
.
2 a §
har upphävts genom
lag (1986:645)
.
3 §
Den som av oaktsamhet begår en gärning som avses i 1 eller 2 § skall dömas för landsskadlig vårdslöshet till fängelse i högst fyra år.
Lag (1986:645)
.
4 §
Innefattar en gärning som avses i 1--3 §§ anskaffande av egendom eller tjänster åt fienden inom ett område som är besatt av denne och kan gärningen med hänsyn till befolkningens behov, gärningsmannens försörjning eller andra särskilda förhållanden ej anses otillbörlig, skall ej dömas till ansvar.
Lag (1986:645)
.
5 §
Om någon, då riket är i krig, bland allmänheten sprider eller till främmande makt framför eller låter framkomma falska rykten eller andra osanna påståenden som är ägnade att framkalla fara för rikets säkerhet, skall han dömas för ryktesspridning till fara för rikets säkerhet till böter eller fängelse i högst två år.
Detsamma skall gälla om någon då riket är i krig bland krigsmän sprider falska rykten eller andra osanna påståenden som är ägnade att framkalla trolöshet eller modlöshet.
Lag (1986:645)
.
6 §
har uphävts genom
lag (2014:407)
.
6 a §
Den som
1. utvecklar, producerar eller på annat sätt förvärvar, lagrar  eller bibehåller kemiska vapen eller överför, direkt eller  indirekt, kemiska vapen till någon,
2. använder kemiska vapen,
3. deltar i militära förberedelser för användning av kemiska  vapen, eller
4. använder ämnen för kravallbekämpning som en metod för  krigföring döms för olovlig befattning med kemiska vapen till  fängelse i högst fyra år, om gärningen inte är att bedöma som  krigsförbrytelse enligt lagen (2014:406) om straff för vissa  internationella brott.
Som kemiska vapen enligt första stycket 1-3 ska anses sådant  som definieras som kemiska vapen i Förenta nationernas  konvention om förbud mot utveckling, produktion, innehav och  användning av kemiska vapen samt om deras förstöring.
Är brottet grovt, döms till fängelse i högst arton år eller på  livstid. Vid bedömningen av om brottet är grovt ska det  särskilt beaktas om gärningen varit ägnad att i väsentlig grad  bidra till utveckling, produktion eller spridning av kemiska  vapen eller till att sådana vapen används mot människor.
Lag (2021:1014)
.
6 b §
Den som använder, utvecklar, tillverkar, förvärvar,  innehar eller överlåter antipersonella minor (truppminor),  döms för olovlig befattning med minor till fängelse i högst  fyra år, om gärningen inte är att bedöma som krigsförbrytelse  enligt lagen (2014:406) om straff för vissa internationella  brott.
Första stycket gäller endast minor som avses i konventionen  den 18 september 1997 om förbud mot användning, lagring,  produktion och överföring av antipersonella minor (truppminor)  samt om deras förstöring.
Sådan befattning med minor som är tillåten enligt den  konvention som avses i andra stycket utgör inte brott.
Är brottet grovt döms till fängelse i högst arton år eller på  livstid. Vid bedömningen av om brottet är grovt ska det  särskilt beaktas om gärningen väsentligt bidragit till att  minor kommit att användas på ett sätt som inneburit fara för  många människors liv eller hälsa.
Lag (2021:1014)
.
6 c §
/Träder i kraft I:den dag regeringen bestämmer/
Den som i strid med Förenta nationernas fördrag om  fullständigt förbud mot kärnsprängningar deltar i eller på  annat sätt medverkar till utförandet av en  kärnvapenprovsprängning eller någon annan kärnsprängning döms  för olovlig kärnsprängning till fängelse i högst fyra år, om  gärningen inte är att bedöma som krigsförbrytelse enligt lagen 
(2014:406) om straff för vissa internationella brott.
Är brottet grovt, döms till fängelse i högst arton år eller på  livstid. Vid bedömningen av om brottet är grovt ska det  särskilt beaktas om gärningen haft stor betydelse för  kärnsprängningen eller om gärningen inneburit fara för  människor eller för egendom av särskild betydelse.
Lag (2021:1015)
.
7 §
/Upphör att gälla U:den dag regeringen bestämmer/
För försök, förberedelse eller stämpling till  landsförräderi eller landssvek döms det till ansvar enligt 23  kap. Som stämpling ska även anses att träda i förbindelse med  fienden för att förbereda, möjliggöra eller underlätta att  något av dessa brott begås. För förberedelse eller stämpling  under tid då landet hotas av krig, ockupation eller andra  fientligheter ska det dömas till ansvar trots att  fientligheter inte brutit ut.
Den som underlåter att avslöja eller förhindra landsförräderi  eller landssvek ska dömas till ansvar enligt 23 kap. Till  ansvar för underlåtenhet att avslöja landsförräderi eller  landssvek ska även den dömas som inte insett men borde ha  insett att brottet var förestående eller pågick.
Lag (2016:508)
.
7 §
/Träder i kraft I:den dag regeringen bestämmer/
För försök, förberedelse eller stämpling till  landsförräderi eller landssvek döms det till ansvar enligt 23  kap. Som stämpling ska även anses att träda i förbindelse med  fienden för att förbereda, möjliggöra eller underlätta att  något av dessa brott begås. För förberedelse eller stämpling  under tid då landet hotas av krig, ockupation eller andra  fientligheter ska det dömas till ansvar trots att  fientligheter inte brutit ut.
Den som underlåter att avslöja eller förhindra landsförräderi  eller landssvek ska dömas till ansvar enligt 23 kap. Till  ansvar för underlåtenhet att avslöja landsförräderi eller  landssvek ska även den dömas som inte insett men borde ha  insett att brottet var förestående eller pågick.
För försök eller förberedelse till olovlig kärnsprängning ska  det dömas till ansvar enligt 23 kap.
Lag (2016:509)
.
8 §
har upphävts genom
lag (2014:407)
.
9 §
Om en gärning som avses i 21 kap. eller i detta kapitel förövas mot en stat som är förbunden med riket, mot en sådan stats krigsmakt eller mot någon som tillhör denna, skall vad som föreskrivs om sådana gärningar mot riket, dess försvarsmakt eller krigsmän tillämpas.
Lag (1986:645)
.
10 §
Om riket är i krigsfara eller om det råder sådana utomordentliga förhållanden som är föranledda av krig eller av krigsfara som riket har befunnit sig i, får regeringen föreskriva att vad som sägs i 19 kap. och detta kapitel för den händelse att riket är i krig skall tillämpas.
Föreskriften skall av regeringen upphävas, när sådana förhållanden inte längre föreligger.
Om riket skulle komma att vara helt eller delvis ockuperat av främmande makt utan att militärt motstånd förekommer, skall vad som i de nämnda kapitlen samt i 21 kap. sägs om rikets försvar tillämpas på motståndsverksamheten och vad som sägs om fienden tillämpas på ockupationsmakten.
Lag (1986:645)
.
11 §
Med fiende likställs i detta kapitel främmande makt som riket inte är i krig med, om det finns risk att riket kommer i krig med den makten.
Lag (1986:645)
.
12 §
har upphävts genom
lag (1986:645)
.
13 §
har upphävts genom
lag (1986:645)
.
14 §
har upphävts genom
lag (1986:645)
.
15 §
har upphävts genom
lag (1986:645)
.
16 §
har upphävts genom
lag (1986:645)
.
17 §
har upphävts genom
lag (1986:645)
.
18 §
har upphävts genom
lag (1986:645)
.
19 §
har upphävts genom
lag (1973:17)
.
23 kap. Om försök, förberedelse, stämpling och medverkan till brott
1 §
Har någon påbörjat utförandet av visst brott utan att detta kommit till fullbordan, skall han i de fall särskilt stadgande givits därom dömas för försök till brottet, såframt fara förelegat att handlingen skulle leda till brottets fullbordan eller sådan fara endast på  grund av tillfälliga omständigheter varit utesluten.
Straff för försök bestämmes högst till vad som gäller för fullbordat brott och må ej sättas under fängelse, om lägsta straff för det fullbordade brottet är fängelse i två år eller däröver.
2 §
Den som, med uppsåt att utföra eller främja brott,
1. tar emot eller lämnar pengar eller annat som betalning för  ett brott eller för att täcka kostnader för utförande av ett  brott, eller
2. skaffar, tillverkar, lämnar, tar emot, förvarar,  transporterar, sammanställer eller tar annan liknande  befattning med något som är särskilt ägnat att användas som  hjälpmedel vid ett brott,
ska i de fall det särskilt anges dömas för förberedelse till  brottet, om han eller hon inte har gjort sig skyldig till  fullbordat brott eller försök.
I de fall det särskilt anges döms för stämpling till brott.  Med stämpling förstås att någon i samråd med någon annan  beslutar gärningen eller att någon söker anstifta någon annan  eller åtar eller erbjuder sig att utföra den.
Straffet för förberedelse eller stämpling ska bestämmas under  den högsta och får sättas under den lägsta gräns som gäller  för fullbordat brott. Högre straff än fängelse i två år får  bestämmas endast om fängelse i sex år eller mer kan följa på  det fullbordade brottet.
Om faran för att brottet skulle fullbordas var ringa eller om  gärningen med hänsyn till andra omständigheter är mindre  allvarlig, ska det inte dömas till ansvar.
Lag (2016:508)
.
3 §
Ansvar för försök, förberedelse eller stämpling till brott skall ej ådömas den som frivilligt, genom att avbryta gärningens utförande eller annorledes, föranlett att brottet ej fullbordats. Ändå att brottet fullbordats må den som tagit olovlig befattning med hjälpmedel ej på den grund dömas till ansvar, om han frivilligt förebyggt den brottsliga användningen av hjälpmedlet.
4 §
Ansvar som i denna balk är föreskrivet för viss gärning skall ådömas inte bara den som utfört gärningen utan även annan som främjat denna med råd eller dåd. Detsamma skall gälla beträffande i annan lag eller författning straffbelagd gärning, för vilken fängelse är föreskrivet.
Den som inte är att anse som gärningsman döms, om han har förmått annan till utförandet, för anstiftan av brottet och annars för medhjälp till det.
Varje medverkande bedöms efter det uppsåt eller den oaktsamhet som ligger honom till last. Ansvar som är föreskrivet för gärning av syssloman, gäldenär eller annan i särskild ställning skall ådömas även den som tillsammans med honom medverkat till gärningen.
Vad som sägs i denna paragraf skall inte gälla, om något annat följer av vad för särskilda fall är föreskrivet.
Lag (1994:458)
.
5 §
Har någon förmåtts att medverka till brott genom tvång, svek eller missbruk av hans ungdom, oförstånd eller beroende ställning eller ock medverkat allenast i mindre mån, må straffet för honom sättas under vad för brottet eljest är stadgat; i ringa fall skall ej dömas till ansvar.
Detsamma skall gälla, då fråga är att ansvar som är stadgat för någon i särskild ställning skall ådömas annan medverkande.
6 §
Den som underlåter att i tid anmäla eller annars avslöja  ett förestående eller pågående brott ska, i de fall det är  särskilt föreskrivet, dömas för underlåtenhet att avslöja  brottet enligt vad som är föreskrivet för den som medverkat  endast i mindre mån till sådant brott. Högre straff än  fängelse i två år får dock inte dömas ut. I de fall det är  särskilt föreskrivet ska för underlåtenhet att avslöja brott  även den dömas som inte haft uppsåt till men borde ha insett  att brottet var förestående eller pågick.
Den som har ett bestämmande inflytande i en sammanslutning  och underlåter att förhindra ett brott inom ramen för  sammanslutningen ska, i de fall det är särskilt föreskrivet,  dömas för underlåtenhet att förhindra brottet enligt första  stycket.
För underlåtenhet att förhindra brott döms också en förälder  eller annan uppfostrare eller förmyndare som underlåter att  hindra den som står under hans eller hennes vård eller lydnad  från att begå brott.
Ansvar för underlåtenhet att avslöja eller förhindra brott  förutsätter att
1. gärningen har fortskridit så långt att den är straffbar,  och
2. brottet kan avslöjas eller förhindras utan fara för den  handlande eller för någon annan och, i fall som avses i  tredje stycket, att brottet kan förhindras utan anmälan till  myndighet.
Lag (2016:508)
.
7 §
Ansvar som i denna balk är stadgat för det fall att någon genom brott bereder sig vinning eller tillägnar sig något skall jämväl ådömas, då någon avsiktligen bereder annan vinning eller tillägnar annan något.
24 kap. Om allmänna grunder för ansvarsfrihet
1 §
En gärning som någon begår i nödvärn utgör brott endast om den med hänsyn till angreppets beskaffenhet, det angripnas betydelse och omständigheterna i övrigt är uppenbart oförsvarlig.
Rätt till nödvärn föreligger mot
1. ett påbörjat eller överhängande brottsligt angrepp på person eller egendom,
2. den som med våld eller hot om våld eller på annat sätt hindrar att egendom återtas på bar gärning,
3. den som olovligen trängt in i eller försöker tränga in i rum, hus, gård eller fartyg, eller
4. den som vägrar att lämna en bostad efter tillsägelse.
Lag (1994:458)
.
2 §
Rymmer den som är intagen i kriminalvårdsanstalt eller som  är häktad, anhållen eller annars berövad friheten eller sätter  han eller hon sig med våld eller hot om våld till motvärn  eller gör han eller hon på annat sätt motstånd mot någon som  han eller hon står under uppsikt av, när denne ska hålla honom  eller henne till ordningen, får det våld användas som med  hänsyn till omständigheterna är försvarligt för att rymningen  ska hindras eller ordningen upprätthållas. Detsamma ska gälla  om någon annan än de som nu har nämnts gör motstånd i ett  sådant fall.
Det finns också bestämmelser om rätten att använda våld för
1. polismän och viss annan personal i polislagen (1984:387),
2. kustbevakningstjänstemän i kustbevakningslagen (2019:32),  och
3. tulltjänstemän i tullbefogenhetslagen (2024:710).
Lag (2024:712)
.
3 §
Vid myteri eller under strid eller vid annat tillfälle, då brott mot lydnaden medför särskild fara, får militär förman mot underlydande som inte lyder bruka det våld som är nödvändigt för att lydnaden skall kunna upprätthållas.
Lag (1994:458)
.
4 §
En gärning som någon, i annat fall än som nämnts tidigare i detta kapitel, begår i nöd utgör brott endast om den med hänsyn till farans beskaffenhet, den skada som åsamkas annan och omständigheterna i övrigt är oförsvarlig.
Nöd föreligger när fara hotar liv, hälsa, egendom eller något annat viktigt av rättsordningen skyddat intresse.
Lag (1994:458)
.
5 §
Om någon enligt 1-4 §§ detta kapitel, enligt 10 §  polislagen (1984:387), 2 kap. 4 § eller 6 kap. 2 §  kustbevakningslagen (2019:32) eller 2 kap. 3 §  tullbefogenhetslagen (2024:710) har rätt att begå en annars  straffbelagd handling, har var och en som hjälper honom eller  henne samma rätt.
Lag (2024:712)
.
6 §
Om någon i fall där 1-5 §§ detta kapitel, 10 § polislagen 
(1984:387), 2 kap. 4 § eller 6 kap. 2 § kustbevakningslagen 
(2019:32) eller 2 kap. 3 § tullbefogenhetslagen (2024:710) är  tillämplig har gjort mer än vad som medges, ska han eller hon  ändå vara fri från ansvar om omständigheterna var sådana att  han eller hon svårligen kunde besinna sig.
Lag (2024:712)
.
7 §
En gärning som någon begår med samtycke från den mot vilken den riktas utgör brott endast om gärningen, med hänsyn till den skada, kränkning eller fara som den medför, dess syfte och övriga omständigheter, är oförsvarlig.
Lag (1994:458)
.
8 §
En gärning som någon begår på order av den under vars lydnad han står skall inte medföra ansvar för honom, om han med hänsyn till lydnadsförhållandets art, gärningens beskaffenhet och omständigheterna i övrigt har att lyda ordern.
Lag (1994:458)
.
9 §
En gärning som någon begår i villfarelse rörande dess tillåtlighet
(straffrättsvillfarelse) skall inte medföra ansvar för honom om villfarelsen på grund av att fel förekommit vid kungörandet av den straffrättsliga bestämmelsen eller av annan orsak var uppenbart ursäktlig.
Lag (1994:458)
.
TREDJE  AVDELNINGEN
Om påföljderna
25 kap. Om böter m.m.
1 §
Böter skall dömas ut, enligt vad som är föreskrivet för brottet i fråga, i dagsböter, penningböter eller normerade böter. Är viss bötesform inte föreskriven för brottet, döms böter ut i dagsböter eller, om brottet bör föranleda lägre straff än trettio dagsböter, i penningböter.
Lag (1993:201)
.
2 §
Dagsböter skall bestämmas till ett antal av minst trettio och högst etthundrafemtio.
Varje dagsbot fastställs till ett visst belopp från och med femtio till och med ettusen kronor, efter vad som bedöms som skäligt med hänsyn till den tilltalades inkomst, förmögenhet, försörjningsskyldighet och ekonomiska förhållanden i övrigt. Om det finns särskilda skäl, får dagsbotens belopp jämkas.
Minsta bötesbelopp är sjuhundrafemtio kronor.
Lag (2006:574)
.
3 §
Penningböter skall bestämmas till lägst tvåhundra kronor och högst fyratusen kronor. Om ett lägre högsta belopp är särskilt föreskrivet, gäller dock detta.
Lag (2006:574)
.
4 §
Normerade böter är böter som, enligt vad som är föreskrivet för brottet, skall bestämmas efter särskild beräkningsgrund.
Minsta bötesbelopp är etthundra kronor.
Lag (1991:240)
.
5 §
Böter får användas som gemensamt straff för flera brott, om böter kan följa på vart och ett av brotten.
Om det finns särskilda skäl, får rätten döma till penningböter för ett eller flera brott för vilka sådan påföljd är föreskriven och samtidigt döma till annan form av böter för brottsligheten i övrigt.
Gemensamt straff i böter får inte avse brott för vilket är föreskrivet normerade böter eller böter som inte får förvandlas till fängelse.
Lag (1991:240)
.
6 §
Böter som gemensamt straff för flera brott döms ut i dagsböter, om något av brotten bör föranleda dagsböter.
Som gemensamt straff får dagsböter bestämmas till ett antal av högst tvåhundra och penningböter till ett belopp av högst tiotusen kronor.
Om det för något av brotten är föreskrivet ett visst lägsta bötesstraff, får detta inte underskridas.
Lag (2006:574)
.
7 §
Böter tillfaller staten.
Lag (1991:240)
.
8 §
Om uppbörd och indrivning av böter finns bestämmelser i bötesverkställig-
hetslagen (1979:189).
Böter som inte betalas får, om inte annat är föreskrivet, förvandlas till fängelse i lägst fjorton dagar och högst tre månader enligt bestämmelserna i bötesverkställighetslagen.
Lag (1991:240)
.
9 §
Beträffande vite som blivit någon i särskilt fall förelagt genom beslut av domstol eller annan myndighet skall 7 och 8 §§ äga motsvarande tillämpning.
I fråga om annat vite skall tillämpas vad i detta kapitel är föreskrivet om böter.
Lag (1991:240)
.
26 kap. Om fängelse
1 §
Fängelse döms ut på viss tid eller på livstid enligt vad  som är föreskrivet för brottet.
Fängelse på viss tid får inte understiga fjorton dagar och  inte överstiga tio år. Om fängelse på längre tid än tio år och  på livstid är föreskrivet för brottet eller om det följer av 
2, 3 eller 3 a §, får dock fängelse på viss tid bestämmas till  högst arton år. När fängelse i förening med skyddstillsyn döms  ut enligt 28 kap. 3 § gäller i fråga om tiden för  fängelsestraffet vad som föreskrivs i den paragrafen.
I fråga om fängelse som förvandlingsstraff för böter finns  särskilda föreskrifter.
Lag (2023:257)
.
2 §
Fängelse får användas som gemensamt straff för flera brott, om fängelse kan följa på något av brotten.
Fängelse på viss tid får sättas över det svåraste av de högsta straff som kan följa på brotten men får inte överstiga vare sig de högsta straffen sammanlagda med varandra eller arton år. Det får inte heller överskrida det svåraste straffet med mer än
1. ett år, om det svåraste straffet är kortare än fängelse i fyra år,
2. två år, om det svåraste straffet är fängelse i fyra år eller längre men inte uppgår till fängelse i åtta år,
3. fyra år, om det svåraste straffet är fängelse i åtta år eller längre.
Vid tillämpningen av andra stycket ska bötesstraff anses motsvara fängelse i fjorton dagar.
Det svåraste av de lägsta straffen får inte underskridas.
Lag (2009:396)
.
3 §
Har någon dömts till fängelse i lägst två år och begår han  eller hon, sedan domen har fått laga kraft, brott som är  belagt med fängelse i mer än sex år, får för återfallet dömas  till fängelse på viss tid som med fyra år överstiger det  högsta straff som kan följa på brottet eller, om det är fråga  om flera brott, det högsta straff som med tillämpning av 2 §  kan följa på brotten. Straffet får dock inte överstiga arton  år.
Brott som någon har begått innan han eller hon fyllt arton år  får inte läggas till grund för en sådan förhöjning som anges i  första stycket.
En utländsk dom får tillmätas samma verkan som en svensk.
Lag (2021:1103)
.
3 a §
Om någon omständighet som avses i 29 kap. 2 a § beaktas  vid bedömningen av straffvärdet, får för brottet dömas till  fängelse på viss tid som överstiger det högsta straff som  annars kan följa på brottet eller, om det är fråga om flera  brott, det högsta straff som med tillämpning av 2 § kan följa  på brotten. Straffet får dock inte överstiga arton år. Det får  inte heller överstiga det högsta straffet som kan följa på  brottet med mer än
1. ett år, om det högsta straffet enligt straffskalan för  brottet är kortare än fängelse i fyra år,
2. två år, om det högsta straffet enligt straffskalan för  brottet är fängelse i fyra år eller mer men kortare än  fängelse i åtta år,
3. fyra år, om det högsta straffet enligt straffskalan för  brottet är fängelse i åtta år eller mer.
Lag (2023:257)
.
4 §
Den som dömts till fängelse skall för verkställighet av straffet tas in i kriminalvårdsanstalt om inte annat är särskilt föreskrivet.
Lag (2018:1253)
.
5 §
Om ett fängelsestraff har börjat verkställas och  hovrätten skärper fängelsestraffet, ska hovrättens dom eller  beslut gälla omedelbart, om inte rätten beslutar något  annat.
Första stycket ska dock inte gälla i fråga om ett  fängelsestraff som har börjat verkställas enligt lagen 
(1994:451) om intensivövervakning med elektronisk kontroll.
Lag (2018:1253)
.
6 §
När två tredjedelar av ett tidsbestämt fängelsestraff,  dock minst trettio dagar, har avtjänats ska den dömde  friges villkorligt.
Om en utländsk dom verkställs i Sverige och det framgår att  den dömde kommer att vara frihetsberövad under avsevärt  längre tid än om verkställighet hade skett i den andra  staten, ska villkorlig frigivning ske vid en tidigare  tidpunkt än vad som följer av första stycket.
Villkorlig frigivning får inte ske från fängelse som har  dömts ut enligt 28 kap. 3 § eller från ett förvandlingsstraff  för böter.
Lag (2018:1253)
.
6 a §
Om det finns särskilda skäl mot villkorlig frigivning,  ska den skjutas upp enligt vad som framgår av 7 §. Vid  bedömningen av om det finns särskilda skäl mot villkorlig  frigivning ska det särskilt beaktas om den dömde under  verkställigheten i kriminalvårdsanstalt
1. inte har deltagit i eller har misskött anvisade åtgärder  som syftar till att förebygga återfall i brott eller på annat  sätt främja hans eller hennes anpassning i samhället, eller
2. annars på ett allvarligt sätt har brutit mot de  föreskrifter och villkor som gäller för verkställigheten.
Lag (2021:74)
.
7 §
Om den villkorliga frigivningen skjuts upp, ska det i  beslutet anges med hur många dagar det ska ske.
När antalet dagar som den villkorliga frigivningen ska  skjutas upp med bestäms ska arten och omfattningen av de  överträdelser som föranleder att den villkorliga frigivningen  skjuts upp särskilt beaktas. Den villkorliga frigivningen får  skjutas upp med högst etthundraåttio dagar åt gången.
Lag (2018:1253)
.
8 §
Om flera fängelsestraff verkställs samtidigt, ska vid  tillämpning av 6 § första stycket hänsyn tas till den  sammanlagda fängelsetiden. Detta gäller dock inte tid för  fängelse som verkställs med tillämpning av 6 § andra stycket  eller som dömts ut enligt 28 kap. 3 § eller  förvandlingsstraff för böter.
Såsom avtjänad tid räknas även tid under vilken straffet ska  anses verkställt enligt bestämmelserna i lagen (2018:1250) om  tillgodoräknande av tid för frihetsberövande.
Lag (2018:1253)
.
9 §
Kriminalvården fattar beslut om uppskjuten villkorlig  frigivning enligt 6 a och 7 §§. Sådana beslut gäller  omedelbart om inte något annat beslutas.
Lag (2018:1253)
.
10 §
Efter den villkorliga frigivningen gäller en prövotid som  motsvarar den strafftid som återstår vid frigivningen, dock  minst trehundrasextiofem dagar.
Straffet är helt verkställt vid prövotidens utgång förutsatt  att villkorligt medgiven frihet inte längre kan förklaras  förverkad.
Lag (2019:464)
.
11 §
Den frigivne ska under prövotiden vara skötsam och efter  förmåga försöka försörja sig och betala skadestånd som har  dömts ut på grund av brottet.
Den frigivne är under prövotiden skyldig att inställa sig hos  Kriminalvården efter kallelse.
Lag (2019:464)
.
12 §
Den som är villkorligt frigiven ska ställas under  övervakning om det behövs för att minska risken att han eller  hon begår nya brott eller för att på annat sätt underlätta  hans eller hennes anpassning i samhället.
Beslut i fråga om övervakning meddelas av Kriminalvården.
Om inte annat har beslutats upphör övervakningen vid  prövotidens utgång.
Lag (2019:464)
.
13 §
Övervakningen och kriminalvården i frihet i övrigt  bedrivs under ledning av Kriminalvården.
Kriminalvården förordnar övervakare och får förordna en eller  flera personer att biträda vid övervakningen.
Lag (2019:464)
.
14 §
Under övervakningen ska Kriminalvården genom stöd och  kontroll verka för att den frigivne inte begår nya brott och  för att hans eller hennes anpassning i samhället även i övrigt  främjas.
För varje frigiven som står under övervakning ska det  upprättas en individuellt utformad plan. Övervakningen ska  planeras och utformas tillsammans med den dömde och i  samverkan med berörda myndigheter. I planen får Kriminalvården  meddela anvisningar om vad som ska gälla under övervakningen.
Lag (2019:464)
.
14 a §
En kontroll- eller tvångsåtgärd får endast användas om  den står i rimlig proportion till syftet med åtgärden. Om en  mindre ingripande åtgärd är tillräcklig ska den användas.
Lag (2019:464)
.
15 §
Den som står under övervakning ska följa den plan för  övervakningen som har upprättats enligt 14 § andra stycket  och hålla övervakaren underrättad om sin bostad, sin  sysselsättning och andra förhållanden av betydelse för  övervakningen. Den övervakade är också skyldig att inställa  sig hos övervakaren efter kallelse och i övrigt hålla kontakt  med övervakaren enligt dennes anvisningar.
Kriminalvården får bestämma att den övervakades skyldigheter  enligt första stycket även ska gälla gentemot en anställd vid  Kriminalvården eller någon annan person.
Lag (2019:464)
.
16 §
Om det behövs för att minska risken att den som står  under övervakning begår nya brott eller för att på annat sätt  underlätta hans eller hennes anpassning i samhället, får  Kriminalvården besluta om en särskild föreskrift som ska  följas av den övervakade. En sådan föreskrift ska beslutas för  en viss tid, högst ett år åt gången.
En särskild föreskrift får avse
1. på vilket sätt och i vilken omfattning den övervakade ska  hålla kontakt med övervakaren eller Kriminalvården,
2. skyldighet för den övervakade att lämna underrättelse till  övervakaren eller Kriminalvården om att han eller hon  uteblivit från en arbetsplats, skola eller annan i  föreskriften angiven verksamhet eller inrättning,
3. deltagande i återfallsförebyggande eller missbruksrelaterad  programverksamhet,
4. missbruksvård, psykiatrisk vård eller annan behandling,
5. arbete, utbildning eller annan sysselsättning,
6. kontrollerat boende eller andra anvisningar om boendet,
7. vistelseort eller andra anvisningar om på vilka platser  eller inom vilka områden den dömde ska vistas eller inte får  vistas, eller
8. skyldighet att lämna blod-, urin-, utandnings-, saliv-,  svett- eller hår-prov för kontroll av att den övervakade inte  är påverkad av alkohol, andra beroendeframkallande medel,  något sådant medel som avses i 1 § lagen (1991:1969) om förbud  mot vissa dopningsmedel eller någon sådan vara som omfattas av  lagen (1999:42) om förbud mot vissa hälsofarliga varor.
Om den övervakade är skadeståndsskyldig på grund av brottet,  får en särskild föreskrift beslutas om när och hur  skadeståndsskyldigheten ska fullgöras. En sådan föreskrift får  beslutas endast i den utsträckning det inte kan antas motverka  den övervakades anpassning i samhället, med hänsyn till hans  eller hennes ekonomiska situation eller övriga omständigheter.
Lag (2021:249)
.
17 §
Om det behövs för att kontrollera att en föreskrift  enligt 16 § följs får Kriminalvården besluta om elektronisk  övervakning.
Elektronisk övervakning får beslutas för högst sex månader åt  gången.
Lag (2021:249)
.
18 §
Om det finns anledning till det, får Kriminalvården under  prövotiden ändra beslut enligt 12 §, 13 § andra stycket, 16  och 17 §§ eller besluta om nya åtgärder enligt dessa  bestämmelser.
Övervakaren får besluta hur en föreskrift enligt 16 § ska  verkställas i ett särskilt fall. Övervakaren får också, med  undantag för beslut om elektronisk övervakning enligt 17 §,  tillfälligt jämka beslutade föreskrifter och anvisningar om  vad som i övrigt ska gälla för övervakningen.
Lag (2019:464)
.
19 §
Om den frigivne bryter mot föreskrifter eller anvisningar  om vad som i övrigt ska gälla för övervakningen, får  Kriminalvården vidta en åtgärd som avses i 18 § första  stycket. Om en sådan åtgärd anses otillräcklig, får  Kriminalvården besluta att en varning ska meddelas den  frigivne.
Om en överträdelse enligt första stycket är allvarlig och det  kan antas att den frigivne inte kommer att rätta sig genom  någon sådan åtgärd som Kriminalvården kan vidta enligt första  stycket, får övervakningsnämnden förklara den villkorligt  medgivna friheten förverkad till en tid om högst 90 dagar  varje gång. När tiden för förverkande bestäms ska arten och  omfattningen av de överträdelser som föranleder förverkandet  särskilt beaktas.
Om det är tillräckligt får övervakningsnämnden i stället vidta  en åtgärd enligt första stycket.
Lag (2019:464)
.
20 §
Varning eller en sådan åtgärd som avses i 18 § första  stycket får inte beslutas efter prövotidens utgång.  Förverkande av villkorligt medgiven frihet får beslutas även  efter prövotidens utgång om frågan innan dess har tagits upp  av övervakningsnämnden.
Lag (2019:464)
.
21 §
Bestämmelser om förverkande av villkorligt medgiven  frihet när den som dömts till fängelse har begått ett annat  brott finns i 34 kap.
Lag (2019:464)
.
22 §
Uppkommer fråga om att förklara villkorligt medgiven  frihet förverkad eller att vidta en annan åtgärd som avses i 
19 § eller en åtgärd för att den frigivne ska underkasta sig  vård eller behandling, eller har den frigivne undandragit sig  övervakningen, får övervakningsnämnden, om omständigheterna  föranleder det, besluta att den frigivne på lämpligt sätt ska  omhändertas tills vidare. Ett sådant beslut ska omprövas så  ofta det finns anledning till det.
Under de förutsättningar som anges i första stycket får  Kriminalvården besluta att tillfälligt omhänderta den  frigivne. Kriminalvårdens beslut gäller omedelbart och ska  omprövas om det finns anledning till det. Övervakningsnämnden  ska senast dagen därpå pröva om beslutet ska fortsätta att  gälla. Om nämnden inte fastställer beslutet inom den tiden,  upphör det att gälla.
Ett omhändertagande får inte pågå längre än en vecka. Om det  finns synnerliga skäl, får ett nytt beslut fattas om att den  frigivne ska vara omhändertagen ytterligare högst en vecka.  Ett omhändertagande får inte pågå efter prövotidens utgång.
Lag (2022:930)
.
23 §
Förklaras villkorligt medgiven frihet helt eller  delvis förverkad, ska med avseende på frågan om ny villkorlig  frigivning vad som förverkats anses som nytt fängelsestraff.  Detsamma ska gälla vid beräkning av strafftid enligt  strafftidslagen (2018:1251).
Lag (2018:1253)
.
24 §
Har upphävts genom
lag (2019:464)
.
25 §
Förekommer till verkställighet på en gång dom på fängelse  på livstid och dom på böter, förvandlingsstraff för böter,  fängelse på viss tid, villkorlig dom, skyddstillsyn,  ungdomsvård, ungdomstjänst, ungdomsövervakning eller sluten  ungdomsvård, ska livstidsstraffet träda i stället för den  andra påföljden.
Förekommer till verkställighet på en gång en dom på fängelse  på viss tid i minst två år och en dom på böter eller  förvandlingsstraff för böter som har meddelats innan den  förstnämnda påföljden har börjat verkställas, ska  fängelsestraffet träda i stället för den andra påföljden.
Lag (2020:617)
.
27 kap. Om villkorlig dom
1 §
Rätten får döma till villkorlig dom för ett brott för vilket påföljden inte bedöms kunna stanna vid böter.
Lag (1988:942)
.
2 §
Villkorlig dom får förenas med dagsböter, högst tvåhundra, vare sig böter har föreskrivits för brottet eller inte.
Lag (1991:240)
.
2 a §
Villkorlig dom får, om den tilltalade samtycker till det, förenas med en föreskrift om samhällstjänst. En sådan föreskrift skall avse skyldighet att utföra oavlönat arbete i lägst fyrtio och högst tvåhundrafyrtio timmar.
När rätten meddelar en föreskrift om samhällstjänst skall den i domslutet ange hur långt fängelsestraff som skulle ha dömts ut, om fängelse i stället hade valts som påföljd.
En föreskrift om samhällstjänst får ändras eller upphävas på talan av åklagare, när det finns skäl till det.
Lag (1998:604)
.
3 §
Den som erhåller villkorlig dom skall vara underkastad en prövotid av två år.
Prövotiden räknas från den dag rättens avgörande i vad angår påföljd för brottet genom nöjdförklaring eller eljest vinner laga kraft mot den dömde.
4 §
Den dömde skall under prövotiden vara skötsam och efter förmåga försöka försörja sig.
Om den villkorliga domen har förenats med samhällstjänst skall den dömde fullgöra samhällstjänsten enligt en arbetsplan som upprättas av Kriminalvården.
Lag (2005:967)
.
5 §
Har den dömde förpliktats ersätta genom brottet uppkommen skada, skall han göra vad i hans förmåga står att fullgöra denna skyldighet. Rätten äger föreskriva att han under prövotiden skall söka fullgöra skadeståndsskyldig-
heten eller del därav på tid och sätt som angivas i domen.
Om skada på egendom har uppkommit genom brottet och det bedöms vara ägnat att främja den dömdes anpassning i samhället, får rätten föreskriva att denne på tid och sätt som anges i domen skall biträda den skadelidande med visst arbete, som syftar till att avhjälpa eller begränsa skadan eller som annars i belysning av brottets och skadans art framstår som lämpligt. Sådan föreskrift får meddelas endast med den skadelidandes samtycke.
Föreskrift som avses i första eller andra stycket får ändras eller upphävas efter ansökan av åklagare eller den dömde, när det finns skäl till det.
Lag (1987:761)
.
6 §
Om den dömde inte iakttar vad som åligger honom eller  henne enligt den villkorliga domen, får rätten, under  förutsättning att en åklagare före prövotidens utgång väcker  talan om det, efter omständigheterna
1. besluta att varning ska meddelas den dömde,
2. meddela föreskrift enligt 5 § eller ändra tidigare  meddelad föreskrift,
3. undanröja den villkorliga domen och bestämma annan påföljd  för brottet.
Åtgärd enligt första stycket 1 eller 2 får inte beslutas  efter prövotidens utgång.
Om den villkorliga domen undanröjs, ska rätten, när den nya  påföljden bestäms, ta skälig hänsyn till böter som dömts ut  enligt 2 § och till vad den dömde undergått till följd av  föreskrift om samhällstjänst. I ett sådant fall får rätten  döma till fängelse på kortare tid än som är föreskrivet för  brottet. Har uppgift som avses i 2 a § andra stycket lämnats  i domen ska rätten, om den dömer till fängelse, beakta detta  när straffets längd bestäms.
Lag (2016:491)
.
7 §
Om undanröjande av villkorlig dom och om vissa andra åtgärder, när den dömde finnes hava begått annat brott, stadgas i 34 kap.
28 kap. Om skyddstillsyn
1 §
Rätten får döma till skyddstillsyn för ett brott för vilket påföljden inte bedöms kunna stanna vid böter.
Lag (1988:942)
.
2 §
Skyddstillsyn får förenas med dagsböter, högst tvåhundra, vare sig böter har föreskrivits för brottet eller inte.
Lag (1991:240)
.
2 a §
Skyddstillsyn får, om den tilltalade samtycker till det,  förenas med en föreskrift om samhällstjänst. En sådan  föreskrift ska avse skyldighet att utföra oavlönat arbete i  lägst fyrtio och högst tvåhundrafyrtio timmar.
När rätten meddelar en föreskrift om samhällstjänst ska den i  domslutet ange hur långt fängelsestraff som skulle ha dömts  ut, om fängelse i stället hade valts som påföljd.
Kriminalvården får ändra eller upphäva en föreskrift om  samhällstjänst, när det finns skäl till det.
Lag (2021:249)
.
3 §
Skyddstillsyn får förenas med fängelse i lägst fjorton dagar och högst tre månader.
Om rätten förenar skyddstillsyn med fängelse, får den inte samtidigt döma till böter enligt 2 § eller meddela föreskrift om samhällstjänst.
Om förhållandena kräver det, får rätten förordna att domen på fängelse skall gå i verkställighet trots att den inte har vunnit laga kraft.
Lag (1998:604)
.
4 §
Skyddstillsyn fortgår under en prövotid av tre år från den  dag då påföljden börjar verkställas.
Lag (1983:240)
.
5 §
Skyddstillsyn ska vara förenad med övervakning från dagen  för domen. Rätten får dock besluta att övervakningen ska börja  först när domen har fått laga kraft mot den dömde. Om domen  överklagas, kan högre rätt besluta att verkställigheten ska  avbrytas.
Övervakningen upphör vid prövotidens utgång eller vid den  tidigare tidpunkt som Kriminalvården beslutar.  Övervakningstiden får dock inte understiga ett år.
Om verkställigheten har avbrutits till följd av beslut av  högre rätt och den tilltalade därefter ändå döms till  skyddstillsyn, räknas inte den tid under vilken  skyddstillsynen inte har verkställts in i vare sig  övervakningstiden eller prövotiden.
Lag (2021:249)
.
5 a §
Om skyddstillsyn har förenats med en föreskrift om  samhällstjänst ska den dömde fullgöra samhällstjänsten enligt  en arbetsplan som upprättas av Kriminalvården.
Lag (2021:249)
.
6 §
Vad som föreskrivs i 26 kap. 11 och 13-18 §§ ska tillämpas  på motsvarande sätt beträffande den som har dömts till  skyddstillsyn. Rätten ska dock i domen förordna övervakare, om  inte särskilda skäl talar mot det.
Rätten får i domen besluta föreskrifter enligt 26 kap. 16 §  andra stycket 3-8 och tredje stycket samt 27 kap. 5 § andra  stycket. Kriminalvården får ändra eller upphäva en föreskrift  enligt 27 kap. 5 § andra stycket när det finns skäl till det.
Lag (2021:249)
.
6 a §
Har upphävts genom
lag (2021:249)
.
6 b §
I fall som avses i 30 kap. 9 § andra stycket 3 ska  rätten, om den planerade behandlingen är av avgörande  betydelse för att döma till skyddstillsyn, i domslutet ange  hur långt fängelsestraff som skulle ha dömts ut, om fängelse i  stället hade valts som påföljd.
I ett sådant fall ska det vidare i domen alltid beslutas  föreskrift om den behandlingsplan som den dömde har åtagit sig  att följa.
I samband med en sådan behandlingsplan får det beslutas att  den som ansvarar för behandlingen ska anmäla till  Kriminalvården och åklagaren, om den dömde allvarligt  åsidosätter sina skyldigheter enligt planen.
Lag (2019:464)
.
6 c §
I fall som avses i 6 b § får rätten besluta att den  dömde, om han eller hon är häktad i målet, i stället ska  omhändertas till dess han eller hon överförts till det  behandlingshem eller den vårdgivare som anges i  behandlingsplanen. Omhändertagandet får inte pågå längre än  en vecka.
Lag (2019:464)
.
7 §
Om den dömde bryter mot vad som gäller för honom eller  henne till följd av domen på skyddstillsyn, får Kriminalvården  vidta en åtgärd som avses i 26 kap. 18 § första stycket. Om en  sådan åtgärd anses otillräcklig, får Kriminalvården besluta om  att en varning ska meddelas den dömde.
Åtgärd som avses i första stycket får inte beslutas av  Kriminalvården efter prövotidens utgång.
Lag (2021:249)
.
8 §
Om den dömde på ett allvarligt sätt har brutit mot vad som  gäller för honom eller henne och det kan antas att han eller  hon inte kommer att rätta sig genom någon sådan åtgärd som  Kriminalvården kan vidta, ska myndigheten begära att åklagare  vid domstol för talan om att skyddstillsynen ska undanröjas.  Även utan begäran från Kriminalvården får en sådan talan  väckas, om den dömde i fall som avses i 6 b § första stycket  på ett allvarligt sätt har brutit mot vad som gäller enligt  hans eller hennes behandlingsplan.
Talan ska anhängiggöras före prövotidens utgång.
Lag (2021:249)
.
9 §
Om skyddstillsynen undanröjs, ska rätten bestämma en annan  påföljd för brottet och då ta skälig hänsyn till vad den dömde  har undergått till följd av domen på skyddstillsyn samt till  böter eller fängelse som dömts ut enligt 2 eller 3 §. I ett  sådant fall får rätten döma till fängelse på kortare tid än  vad som är föreskrivet för brottet. Har uppgift som avses i 
2 a § andra stycket eller 6 b § första stycket lämnats i domen  ska rätten, om den dömer till fängelse, beakta detta när  straffets längd bestäms.
Om det inte finns tillräckliga skäl för att undanröja  skyddstillsynen, får rätten i stället besluta om åtgärd som  avses i 7 §. En sådan åtgärd får inte beslutas efter  prövotidens utgång.
Lag (2020:373)
.
10 §
Om undanröjande av skyddstillsyn och om vissa andra åtgärder, när den dömde finnes hava begått annat brott, stadgas i 34 kap.
11 §
Uppkommer fråga om att undanröja skyddstillsynen eller  att vidta en åtgärd som avses i 7 § eller en åtgärd för att  den dömde ska underkasta sig vård eller behandling, eller har  den dömde undandragit sig övervakningen, får  övervakningsnämnden eller den domstol där talan enligt 8 §  förs, om omständigheterna föranleder det, besluta att den  dömde på lämpligt sätt ska omhändertas tills vidare. Ett  sådant beslut ska omprövas så ofta det finns anledning till  det.
Under de förutsättningar som anges i första stycket får  Kriminalvården besluta att tillfälligt omhänderta den dömde.  Kriminalvårdens beslut gäller omedelbart och ska omprövas om  det finns anledning till det. Övervakningsnämnden ska senast  dagen därpå pröva om beslutet ska fortsätta att gälla. Om  nämnden inte fastställer beslutet inom den tiden, upphör det  att gälla.
Ett omhändertagande får inte pågå längre än en vecka. Om det  finns synnerliga skäl, får ett nytt beslut fattas om att den  dömde ska vara omhändertagen ytterligare högst en vecka.
Är den dömde omhändertagen när domstolen meddelar beslut att  skyddstillsynen ska undanröjas, får domstolen besluta att den  dömde ska vara omhändertagen till dess beslutet får laga  kraft.
Ett omhändertagande får inte pågå efter prövotidens utgång.
Lag (2022:930)
.
29 kap. Om straffmätning och påföljdseftergift
1 §
Straff ska, med beaktande av intresset av en enhetlig rättstillämpning, bestämmas inom ramen för den tillämpliga straffskalan efter brottets eller den samlade brottslighetens straffvärde.
Vid bedömningen av straffvärdet ska beaktas den skada, kränkning eller fara som gärningen inneburit, vad den tilltalade insett eller borde ha insett om detta samt de avsikter eller motiv som han eller hon haft. Det ska särskilt beaktas om gärningen inneburit ett allvarligt angrepp på någons liv eller hälsa eller trygghet till person.
Lag (2010:370)
.
2 §
Som försvårande omständigheter vid bedömningen av  straffvärdet ska det, vid sidan av vad som gäller för varje  särskild brottstyp, särskilt beaktas
1. om den tilltalade avsett att brottet skulle få allvarligare  följder än det faktiskt fått,
2. om den tilltalade visat stor hänsynslöshet,
3. om den tilltalade utnyttjat ett numerärt överläge eller  annars utnyttjat någon annans skyddslösa ställning eller  svårigheter att värja sig,
4. om den tilltalade utnyttjat sin ställning eller i övrigt  missbrukat ett särskilt förtroende,
5. om den tilltalade förmått någon annan att medverka till  brottet genom tvång, svek eller missbruk av hans eller hennes  ungdom, oförstånd eller beroende ställning,
6. om brottet utgjort ett led i en brottslighet som utövats i  organiserad form eller systematiskt eller om brottet föregåtts  av särskild planering,
7. om ett motiv för brottet varit att kränka en person, en  folkgrupp eller en annan sådan grupp av personer på grund av  ras, hudfärg, nationellt eller etniskt ursprung,  trosbekännelse, sexuell läggning, kön, könsidentitet eller  könsuttryck eller annan liknande omständighet,
8. om brottet varit ägnat att skada tryggheten och tilliten  hos ett barn i dess förhållande till en närstående person,
9. om brottet begåtts mot en person på grund av att han eller  hon eller någon närstående innehaft ett uppdrag som  förtroendevald i stat, kommun, region, Sametinget eller  Europaparlamentet,
10. om ett motiv för brottet varit att bevara eller  återupprätta en persons eller familjs, släkts eller annan  liknande grupps heder, eller
11. om brottet begåtts mot en person på grund av att han eller  hon eller någon närstående yrkesmässigt bedrivit  nyhetsförmedling eller annan journalistik.
Lag (2025:586)
.
2 a §
Som synnerligen försvårande omständigheter vid  bedömningen av straffvärdet ska det, vid sidan av vad som  gäller för varje särskild brottstyp, beaktas om brottet  inneburit ett allvarligt angrepp på någons liv eller hälsa  eller trygghet till person och
1. innefattat användning av skjutvapen eller sprängämne eller  annat liknande ämne och begåtts på allmän plats eller en annan  plats där människor brukar samlas eller har samlats, eller
2. haft bakgrund i eller varit ägnat att framkalla en konflikt  mellan grupper av personer i vilken skjutvapen eller  sprängämne eller annat liknande ämne används.
Lag (2023:257)
.
3 §
Som förmildrande omständigheter vid bedömningen av straffvärdet ska, vid sidan av vad som är föreskrivet för vissa fall, särskilt beaktas
1. om brottet föranletts av någon annans uppenbart kränkande beteende,
2. om den tilltalade till följd av en allvarlig psykisk störning haft nedsatt förmåga att inse gärningens innebörd eller att anpassa sitt handlande efter en sådan insikt eller annars till följd av en psykisk störning, sinnesrörelse eller av någon annan orsak haft nedsatt förmåga att kontrollera sitt handlande,
3. om den tilltalades handlande stått i samband med hans eller hennes bristande utveckling, erfarenhet eller omdömesförmåga,
4. om brottet föranletts av stark mänsklig medkänsla, eller
5. om gärningen, utan att vara fri från ansvar, är sådan som avses i 24 kap.
Om det är påkallat med hänsyn till brottets straffvärde, får dömas till lindrigare straff än vad som är föreskrivet för brottet.
Lag (2010:370)
.
4 §
Vid straffmätningen ska rätten, utöver brottets straffvärde, i skärpande riktning ta hänsyn till om den tilltalade tidigare gjort sig skyldig till brott, om inte förhållandet beaktas genom påföljdsvalet eller i tillräcklig utsträckning genom förverkande av villkorligt medgiven frihet. Vid denna bedömning ska särskilt beaktas vilken omfattning den tidigare brottsligheten haft, vilken tid som förflutit mellan brotten samt om den tidigare och den nya brottsligheten är likartade eller brottsligheten i båda fallen är särskilt allvarlig.
Lag (2010:370)
.
5 §
Vid straffmätningen ska rätten, utöver brottets  straffvärde, i skälig omfattning beakta
1. om den tilltalade till följd av brottet drabbats av  allvarlig kroppsskada,
2. om den tilltalade till följd av hög ålder eller dålig hälsa  skulle drabbas oskäligt hårt av ett straff utmätt efter  brottets straffvärde,
3. om en i förhållande till brottets art ovanligt lång tid  förflutit sedan brottet begicks,
4. om den tilltalade efter förmåga försökt förebygga, avhjälpa  eller begränsa skadliga verkningar av brottet,
5. om den tilltalade frivilligt angett sig,
6. om den tilltalade förorsakas men till följd av att han  eller hon på grund av brottet blir eller kan antas bli  avskedad eller uppsagd från anställning eller drabbas av annat  hinder eller synnerlig svårighet i yrkes- eller  näringsutövning,
7. om ett straff utmätt efter brottets straffvärde skulle  framstå som oproportionerligt strängt med hänsyn till andra  rättsliga sanktioner till följd av brottet, eller
8. om någon annan omständighet påkallar att den tilltalade får  ett lägre straff än brottets straffvärde motiverar.
Finns det någon sådan omständighet som avses i första stycket,  får rätten döma till ett lindrigare straff än vad som är  föreskrivet för brottet, om det finns särskilda skäl för det.
Lag (2022:1016)
.
5 a §
Vid straffmätningen ska rätten, utöver brottets  straffvärde, i skälig omfattning beakta om den tilltalade  lämnat uppgifter som är av väsentlig betydelse för utredningen  av brottet.
Detsamma gäller om den tilltalade lämnat uppgifter som är av  väsentlig betydelse för utredningen av någon annans brott för  vilket det inte är föreskrivet ett lindrigare straff än  fängelse i sex månader eller av någon annans försök,  förberedelse eller stämpling till ett sådant brott om  gärningen är belagd med straff.
Finns det någon sådan omständighet som avses i första eller  andra stycket, får rätten döma till ett lindrigare straff än  vad som är föreskrivet för brottet, om det finns särskilda  skäl för det.
Lag (2022:792)
.
6 §
Om det med hänsyn till någon sådan omständighet som avses  i 5 eller 5 a § är uppenbart oskäligt att döma till påföljd,  ska rätten meddela påföljdseftergift.
Lag (2022:792)
.
7 §
Har någon begått brott innan han eller hon fyllt tjugoett  år, ska hans eller hennes ungdom beaktas särskilt vid  straffmätningen. Rätten får då döma till lindrigare straff än  vad som är föreskrivet för brottet.
För brott som någon har begått innan han eller hon fyllt arton  år får det inte dömas till svårare straff än fängelse i tio  år. Om fängelse på längre tid och på livstid är föreskrivet  för brottet eller om det följer av 26 kap. 2 §, får det dock  dömas till fängelse i högst fjorton år.
Första stycket gäller inte för brott som någon har begått  efter det att han eller hon fyllt arton år, om
1. det för brottet inte är föreskrivet lindrigare straff än  fängelse i ett år,
2. det är fråga om försök, förberedelse eller stämpling till  eller underlåtenhet att avslöja eller förhindra sådant brott  som avses i 1, eller
3. brottets straffvärde uppgår till fängelse i ett år eller  mer.
Lag (2021:1103)
.
30 kap. Om val av påföljd
1 §
Vid val av påföljd är fängelse att anse som en svårare påföljd än villkorlig dom och skyddstillsyn.
Bestämmelser om användningen av överlämnande till särskild vård finns i 31 och 32 kap.
Lag (2006:891)
.
2 §
Ingen får dömas till flera påföljder för samma brott, om inte något annat är föreskrivet.
Lag (1988:942)
.
3 §
När någon döms för flera brott, ska rätten döma till en  gemensam påföljd för brotten, om inte något annat är  föreskrivet.
Om det finns särskilda skäl, får rätten för ett eller flera  brott döma till böter och samtidigt döma till annan påföljd  för brottsligheten i övrigt. Vidare får rätten döma till  fängelse för ett eller flera brott samtidigt som den dömer  till villkorlig dom eller skyddstillsyn för brottsligheten i  övrigt.
När högre rätt dömer för brott som prövats i flera domar i  lägre rätt, ska brottsligheten i varje sådan dom leda till en  särskild påföljd.
Lag (2016:491)
.
4 §
Vid val av påföljd ska rätten fästa särskilt avseende vid  omständigheter som talar för en lindrigare påföljd än  fängelse. Rätten ska då beakta sådana omständigheter som anges  i 29 kap. 5 och 5 a §§.
Som skäl för fängelse får rätten, utöver brottslighetens  straffvärde och art, beakta att den tilltalade tidigare gjort  sig skyldig till brott.
Lag (2022:792)
.
5 §
För brott som någon har begått innan han eller hon fyllt  arton år får rätten döma till fängelse endast om det finns  synnerliga skäl. Att rätten då i första hand ska bestämma  påföljden till sluten ungdomsvård i stället för fängelse  framgår av 32 kap. 5 §.
Lag (2021:1103)
.
6 §
Den som har begått ett brott under påverkan av en allvarlig psykisk störning ska i första hand dömas till en annan påföljd än fängelse. Rätten får döma till fängelse endast om det finns synnerliga skäl. Vid bedömningen av om det finns sådana skäl ska rätten beakta
1. om brottet har ett högt straffvärde,
2. om den tilltalade saknar eller har ett begränsat behov av psykiatrisk vård,
3. om den tilltalade i anslutning till brottet själv har vållat sitt tillstånd genom rus eller på något annat liknande sätt, samt
4. omständigheterna i övrigt.
Rätten får inte döma till fängelse, om den tilltalade till följd av den allvarliga psykiska störningen har saknat förmåga att inse gärningens innebörd eller att anpassa sitt handlande efter en sådan insikt. Detta gäller dock inte om den tilltalade har vållat sin bristande förmåga på det sätt som anges i första stycket 3.
Om rätten i fall som avses i första eller andra stycket finner att någon påföljd inte bör dömas ut, ska den tilltalade vara fri från påföljd.
Lag (2008:320)
.
7 §
Vid val av påföljd skall rätten som skäl för villkorlig dom beakta om det saknas särskild anledning att befara att den tilltalade kommer att göra sig skyldig till fortsatt brottslighet.
Såsom särskilda skäl för villkorlig dom i stället för fängelse kan rätten beakta, om den tilltalade samtycker till att domen förenas med en föreskrift om samhällstjänst och en sådan föreskrift är lämplig med hänsyn till den tilltalades person och övriga omständigheter.
Lag (1998:604)
.
8 §
Villkorlig dom ska förenas med dagsböter, om inte ett  bötesstraff med hänsyn till skyldighet att fullgöra  samhällstjänst eller andra följder av brottet skulle drabba  den tilltalade alltför hårt eller det finns andra särskilda  skäl mot att döma till böter.
Lag (2017:442)
.
9 §
Vid val av påföljd skall rätten som skäl för skyddstillsyn beakta om det finns anledning att anta att denna påföljd kan bidra till att den tilltalade avhåller sig från fortsatt brottslighet.
Som särskilda skäl för skyddstillsyn i stället för fängelse kan rätten beakta
1. om en påtaglig förbättring skett av den tilltalades personliga eller sociala situation i något hänseende som kan antas ha haft samband med hans brottslighet,
2. om den tilltalade undergår behandling för missbruk eller annat förhållande som kan antas ha samband med hans brottslighet,
3. om missbruk av beroendeframkallande medel eller något annat särskilt förhållande som kräver vård eller annan behandling i väsentlig grad har bidragit till att brottet har begåtts och den tilltalade förklarar sig villig att gå igenom lämplig behandling som enligt en för honom uppgjord plan kan anordnas i samband med verkställigheten eller
4. om den tilltalade samtycker till att skyddstillsynen förenas med en föreskrift om samhällstjänst och en sådan föreskrift är lämplig med hänsyn till den tilltalades person och övriga omständigheter.
Lag (1998:604)
.
10 §
Vid bedömningen av frågan om skyddstillsyn bör förenas med dagsböter skall rätten beakta om detta är påkallat med hänsyn till brottslighetens straffvärde eller art eller den tilltalades tidigare brottslighet.
Lag (1988:942)
.
11 §
Skyddstillsyn får förenas med fängelse endast om det är oundgängligen påkallat med hänsyn till brottslighetens straffvärde eller till den till-
talades tidigare brottslighet.
Lag (1988:942)
.
31 kap. Om överlämnande till särskild vård i vissa fall
1 §
Har upphävts genom
lag (2006:891)
.
1 a §
Har upphävts genom
lag (2006:891)
.
2 §
Kan den som har begått en brottslig gärning bli föremål för vård enligt lagen (1988:870) om vård av missbrukare i vissa fall får rätten överlämna åt socialnämnden eller, i fråga om den som redan är intagen i ett hem där sådan vård meddelas, åt den som förestår hemmet att föranstalta om behövlig vård. Innan rätten beslutar om överlämnande skall socialnämnden eller den som förestår hemmet höras.
Är för brottet stadgat strängare straff än fängelse i ett år, får överlämnande enligt första stycket ske endast om det föreligger särskilda skäl.
Lag (2001:457)
.
3 §
Lider den som har begått ett brott, för vilket påföljden inte bedöms kunna stanna vid böter, av en allvarlig psykisk störning, får rätten överlämna honom till rättspsykiatrisk vård, om det med hänsyn till hans psykiska tillstånd och personliga förhållanden i övrigt är påkallat att han är intagen på en sjuk-
vårdsinrättning för psykiatrisk vård, som är förenad med frihetsberövande och annat tvång.
Har brottet begåtts under påverkan av en allvarlig psykisk störning, får rätten besluta att särskild utskrivningsprövning enligt lagen (1991:1129)
om rättspsykiatrisk vård skall äga rum vid vården, om det till följd av den psykiska störningen finns risk för att han återfaller i brottslighet, som är av allvarligt slag.
Om det med hänsyn till den tilltalades tidigare brottslighet eller av andra särskilda skäl är påkallat, får rätten i samband med överlämnande till rättspsykiatrisk vård döma till annan påföljd, dock inte fängelse eller överlämnande till annan särskild vård.
Lag (1991:1138)
.
4 §
Har upphävts genom
lag (1991:1138)
.
32 kap. Om överlämnande till särskild vård för unga
1 §
Den som har begått brott innan han eller hon fyllt arton  år får dömas till ungdomsvård om han eller hon har ett  särskilt behov av vård eller annan åtgärd enligt  socialtjänstlagen (2025:400) eller lagen (1990:52) med  särskilda bestämmelser om vård av unga och sådan vård eller  åtgärd kan beredas den unge. Vården och åtgärderna ska syfta  till att motverka att den unge utvecklas ogynnsamt. Även den  som har begått brott efter det att han eller hon fyllt arton  år får dömas till ungdomsvård om det finns särskilda skäl för  det. Den som har fyllt tjugoett år får inte dömas till  ungdomsvård.
Ungdomsvård får dömas ut endast om socialtjänstens planerade  åtgärder, i förekommande fall i förening med ungdomstjänst  eller böter, kan anses tillräckligt ingripande med hänsyn till  brottslighetens straffvärde och art samt den unges tidigare  brottslighet.
Om åtgärderna ska vidtas med stöd av socialtjänstlagen, ska  rätten besluta en föreskrift om att den unge ska följa det  ungdomskontrakt som upprättats av socialnämnden. Innehållet i  kontraktet ska framgå av domen.
Om åtgärderna ska vidtas med stöd av lagen med särskilda  bestämmelser om vård av unga, ska den vårdplan som upprättats  av socialnämnden fogas till domen.
Om skada på egendom har uppkommit genom brottet och det bedöms  vara ägnat att främja den unges anpassning i samhället, får  rätten, i samband med att den dömer till ungdomsvård,  föreskriva att den unge på tid och sätt som anges i domen ska  biträda den skadelidande med visst arbete, som syftar till att  avhjälpa eller begränsa skadan eller som annars i belysning av  brottets och skadans art framstår som lämpligt. Sådan  föreskrift får beslutas endast med den skadelidandes samtycke.
Lag (2025:403)
.
2 §
Den som har begått brott innan han eller hon fyllt arton  år får dömas till ungdomstjänst om påföljden är lämplig med  hänsyn till hans eller hennes person och övriga  omständigheter. Den som döms till ungdomstjänst ska åläggas  att utföra oavlönat arbete och delta i annan särskilt anordnad  verksamhet i lägst tjugo och högst etthundrafemtio timmar.
Den som har fyllt arton år när dom meddelas får dömas till  ungdomstjänst endast om det finns särskilda skäl för det. Den  som har fyllt tjugoett år vid denna tidpunkt får inte dömas  till ungdomstjänst.
Rätten får döma till ungdomstjänst om påföljden kan anses  tillräckligt ingripande med hänsyn till brottslighetens  straffvärde och den unges tidigare brottslighet och det inte  finns skäl för att döma till ungdomsvård. I valet mellan  ungdomstjänst och böter ska ungdomstjänst väljas om den  påföljden inte är alltför ingripande.
Lag (2021:1103)
.
3 §
Om det behövs med hänsyn till brottslighetens straffvärde eller art eller den unges tidigare brottslighet, får rätten förena ungdomsvård med
1. ungdomstjänst enligt 2 § första och andra styckena, eller
2. dagsböter, högst tvåhundra, oavsett om böter har föreskrivits för brottet eller inte.
I valet mellan ungdomstjänst och böter skall ungdomstjänst väljas om den påföljden inte är alltför ingripande.
Lag (2006:891)
.
3 a §
Den som har begått brott innan han eller hon fyllt arton  år får dömas till ungdomsövervakning om varken ungdomsvård  eller ungdomstjänst är tillräckligt ingripande påföljder med  hänsyn till brottslighetens straffvärde och art samt den unges  tidigare brottslighet.
Den som har fyllt arton år när dom meddelas får dömas till  ungdomsövervakning endast om det finns särskilda skäl för det.  Den som har fyllt tjugoett år vid denna tidpunkt får inte  dömas till ungdomsövervakning.
Rätten får bestämma tiden för ungdomsövervakning till lägst  sex månader och högst ett år.
Den som döms till ungdomsövervakning ska medverka i  verkställighetsplanering och följa det som anges i  verkställighetsplanen.
Bestämmelser om verkställighet finns i lagen (2020:616) om  verkställighet av ungdomsövervakning.
Lag (2021:1103)
.
4 §
Om den dömde i väsentlig grad underlåter att göra vad som  åligger honom eller henne enligt en föreskrift vid ungdomsvård  om att han eller hon ska följa ett ungdomskontrakt eller  enligt en dom på ungdomstjänst eller ungdomsövervakning, får  rätten på talan av åklagare undanröja en annan påföljd än  böter som dömts ut för brottet och bestämma en ny påföljd för  detta. I stället för att undanröja påföljden får dock rätten  meddela den dömde en varning, om det är en tillräcklig åtgärd.
Om, av annat skäl än som anges i första stycket, den planerade  vården eller de planerade åtgärderna enligt ett  ungdomskontrakt eller en vårdplan inte kommer till stånd eller  vården eller åtgärderna kommit att i väsentlig grad avvika  från vad som planerats i kontraktet eller vårdplanen, får  rätten på talan av åklagare undanröja en annan påföljd än  böter som dömts ut för brottet och bestämma en ny påföljd för  detta. Detsamma gäller om, av annat skäl än som anges i första  stycket, en dom på ungdomstjänst inte till väsentlig del kan  fullgöras inom skälig tid eller, beträffande ungdoms-
övervakning, de föreskrivna åtgärderna enligt en  verkställighetsplan inte kommer till stånd eller åtgärderna  kommit att i väsentlig grad avvika från vad som föreskrivits i  verkställighetsplanen.
Om mer än en påföljd undanröjs får rätten bestämma en gemensam  påföljd för den samlade brottsligheten.
Om rätten beslutar om undanröjande enligt första eller andra  stycket ska den, när den nya påföljden bestäms, ta skälig  hänsyn till vad den dömde har undergått till följd av den  undanröjda påföljden eller de undanröjda påföljderna och till  böter som har dömts ut enligt 3 § första stycket 2.
Lag (2020:617)
.
5 §
Har någon begått brott innan han eller hon fyllt arton år och finner rätten med tillämpning av 30 kap. att påföljden bör bestämmas till fängelse, skall den i stället bestämma påföljden till sluten ungdomsvård under viss tid. Detta gäller dock inte om det, med hänsyn till den tilltalades ålder vid lagföringen eller annan omständighet, finns särskilda skäl däremot.
Rätten får bestämma tiden för sluten ungdomsvård till lägst fjorton dagar och högst fyra år.
Bestämmelser om verkställighet finns i lagen (1998:603) om verkställighet av sluten ungdomsvård.
Lag (2006:891)
.
33 kap. Kapitlet har upphävts genom
lag (2018:1253)
.
34 kap. Ny påföljdsbestämning efter tidigare dom
1 §
Om den som har dömts till fängelse, villkorlig dom,  skyddstillsyn, ungdomsvård, ungdomstjänst, ungdomsövervakning  eller sluten ungdomsvård har begått ett annat brott före domen 
(nyupptäckt brott) eller om den dömde begår ett nytt brott  efter domen men innan påföljden helt har verkställts eller  annars upphört (nytt brott), ska rätten bestämma en ny påföljd  för den tillkommande brottsligheten.
I stället för att bestämma en ny påföljd för den tillkommande  brottsligheten får rätten, i de fall som avses i 3 och 4 §§,  besluta att den tidigare utdömda påföljden ska avse också den  brottsligheten, eller undanröja den utdömda påföljden och döma  till gemensam påföljd för den samlade brottsligheten.
Undergår den dömde fängelse på livstid får rätten endast  besluta att den tidigare utdömda påföljden ska avse också den  tillkommande brottsligheten.
Lag (2020:617)
.
2 §
När rätten dömer till en ny påföljd för ett nyupptäckt  brott ska den när påföljden bestäms iaktta att påföljderna  tillsammans inte överstiger vad som skulle ha dömts ut för  den samlade brottsligheten. Rätten får då döma till  lindrigare straff än vad som är föreskrivet för brottet.
Lag (2016:491)
.
3 §
Rätten får besluta att en tidigare utdömd påföljd ska avse  också tillkommande brottslighet. Ett sådant beslut får  meddelas endast om det är fråga om nyupptäckt brottslighet som  i jämförelse med den brottslighet som omfattas av den tidigare  domen med hänsyn till påföljden är utan nämnvärd betydelse.
Är den tidigare påföljden ungdomsvård, ungdomstjänst, ungdoms-
övervakning eller sluten ungdomsvård, får rätten, om det finns  särskilda skäl för det, även i andra fall besluta att den  tidigare utdömda påföljden ska avse också den tillkommande  brottsligheten.
Lag (2020:617)
.
4 §
Rätten får undanröja en tidigare utdömd påföljd och döma  till gemensam påföljd för den samlade brottsligheten. Ett  sådant beslut får meddelas endast om det finns särskilda skäl  för det samt den tidigare domen har fått laga kraft och dom  meddelas innan den tidigare påföljden helt har verkställts.
När påföljden för den samlade brottsligheten bestäms, ska  rätten ta skälig hänsyn till vad den dömde har undergått till  följd av den tidigare domen. Rätten får då döma till fängelse  på kortare tid än vad som är föreskrivet för brottet.
Om fängelse döms ut och en uppgift som avses i 27 kap. 2 a §  andra stycket, 28 kap. 2 a § andra stycket eller 28 kap. 6 b §  första stycket har lämnats, ska detta beaktas när straffets  längd bestäms.
Lag (2019:464)
.
5 §
Tillämpas 1 § första stycket eller 3 § i fråga om någon  som villkorligt frigetts från fängelse, ska, om brottet har  begåtts under prövotiden, den villkorligt medgivna friheten  eller en del av denna förklaras förverkad om inte särskilda  skäl talar mot det.
Som särskilda skäl för att inte förverka eller för att  förverka endast en del av villkorligt medgiven frihet får  rätten beakta
1. om den nya brottsligheten i förhållande till den tidigare  är av lindrig beskaffenhet,
2. om lång tid har förflutit mellan brotten, eller
3. om ett förverkande annars skulle framstå som oskäligt.
Om rätten inte beslutar om förverkande enligt första stycket,  får den besluta om åtgärd som avses i 26 kap. 19 § första  stycket eller förlänga prövotiden med högst trehundrasextiofem  dagar utöver den tid som följer av 26 kap. 10 §. Rätten får  dock inte besluta om elektronisk övervakning enligt 26 kap. 
17 §.
En åtgärd enligt tredje stycket får beslutas endast före  prövotidens utgång. Förverkande får beslutas endast om frågan  tas upp i ett mål där den frigivne häktats eller fått del av  åtal inom ett år från prövotidens utgång.
Lag (2019:464)
.
6 §
Om rätten med tillämpning av 3 § genom dom som fått laga  kraft har beslutat att fängelse, villkorlig dom,  skyddstillsyn, ungdomsvård, ungdomstjänst, ungdomsövervakning  eller sluten ungdomsvård som dömts ut i tidigare mål ska avse  ytterligare brott, och om den tidigare påföljden ändras av  högre rätt genom dom som får laga kraft, ska frågan om påföljd  för den tillkommande brottsligheten efter anmälan av åklagare  prövas på nytt. Detsamma ska gälla, när påföljd avseende  fängelse, villkorlig dom, skyddstillsyn eller sluten  ungdomsvård bestämts med tillämpning av 2 § och den tidigare  påföljden ändras.
Visar det sig, när en dom på fängelse på viss tid eller sluten  ungdomsvård ska verkställas, att den dömde begått brottet före  det att en påföljd som han eller hon dömts till för något  annat brott har dömts ut, och framgår det inte av domarna att  den andra påföljden har beaktats, ska, sedan domarna fått laga  kraft, rätten efter anmälan av åklagare med tillämpning av 2 §  bestämma vad den dömde ska undergå till följd av den dom som  sist ska verkställas. En sådan prövning hindrar inte att domen  får verkställas, om inte rätten beslutar något annat.
Lag (2020:617)
.
7 §
Har en skyddstillsyn förenats med fängelse enligt 28 kap. 
3 §, ska den utdömda fängelsepåföljden vid tillämpningen av  detta kapitel anses som en del av skyddstillsynen.
Lag (2016:491)
.
8 §
Uppkommer fråga om överlämnande eller utlämning till  Sverige för verkställighet av en dom, varigenom någon dömts  till fängelse som gemensam påföljd för två eller flera brott,  och kan överlämnande eller utlämning enligt den andra statens  lagstiftning inte ske för alla brotten, ska rätten, efter  anmälan av åklagare, undanröja den gemensamt utdömda påföljden  och döma till påföljd för den brottslighet för vilken  överlämnande eller utlämning kan äga rum.
Det som föreskrivs i första stycket ska även gälla då fråga  uppkommer om att en svensk brottmålsdom som avser två eller  flera brott ska verkställas utomlands enligt lagen (1978:801)  om internationellt samarbete rörande kriminalvård i frihet,  lagen (2015:96) om erkännande och verkställighet av  frihetsberövande påföljder inom Europeiska unionen eller lagen 
(2025:520) om internationell verkställighet i brottmål, men  det finns hinder mot verkställighet enligt den andra statens  lagstiftning i fråga om något eller några av brotten.
Lag (2025:522)
.
9 §
Har upphävts genom
lag (1981:211)
.
10 §
Har upphävts genom
lag (2016:491)
.
11 §
Har upphävts genom
lag (2016:491)
.
12 §
Har upphävts genom
lag (1979:680)
.
13 §
Har upphävts genom
lag (1981:211)
.
14 §
Har upphävts genom
lag (1975:667)
.
15 §
Har upphävts genom
lag (1975:667)
.
16 §
Har upphävts genom
lag (1975:667)
.
17 §
Har upphävts genom
lag (1975:667)
.
18 §
Har upphävts genom
lag (2016:491)
.
35 kap. Om preskription
Innebörden av preskription
1 §
När ett brott preskriberas får en påföljd inte längre  dömas ut för brottet (åtalspreskription och absolut  preskription). När en påföljd preskriberas får påföljden inte  längre verkställas (påföljdspreskription).
Av 10 § framgår att vissa brott är undantagna från  preskription.
Lag (2025:151)
.
Åtalspreskription
2 §
Ett brott preskriberas om den misstänkte inte har häktats,  fått del av åtal eller godkänt ett strafföreläggande för  brottet inom
1. två år, om det föreskrivna straffet för brottet inte är  svårare än fängelse i ett år,
2. fem år, om det är föreskrivet ett svårare straff för  brottet än fängelse i ett år men inte över två år,
3. tio år, om det är föreskrivet ett svårare straff för  brottet än fängelse i två år men inte över fem år,
4. femton år, om det är föreskrivet ett svårare straff för  brottet än fängelse i fem år men inte över åtta år,
5. tjugofem år, om det är föreskrivet ett svårare straff för  brottet än fängelse i åtta år.
Om en gärning innefattar flera brott får en påföljd dömas ut  för alla brotten så länge något av dem inte har preskriberats.
Lag (2025:151)
.
3 §
Om en häktad person friges utan att ha fått del av åtal  eller om målet avvisas eller avskrivs mot någon sedan han  eller hon fått del av åtal, ska frågan om åtalspreskription  avgöras som om häktning eller delgivning inte skett.
Lag (2025:151)
.
Absolut preskription
4 §
Ett brott preskriberas alltid när det har gått
1. fem år, om endast böter är föreskrivet för brottet och  tiden för preskription bestäms enligt 2 § första stycket 1,
2. femton år, för andra brott än i 1 för vilka det inte är  föreskrivet ett svårare straff än fängelse i två år, eller
3. trettio år, för andra brott än i 1 och 2.
Lag (2025:151)
.
Beräkning av tiden för åtalspreskription och absolut  preskription
5 §
Om inte annat följer av andra stycket eller 6 § ska tiden  för åtalspreskription och absolut preskription räknas från den  dag brottet begicks. Om det förutsätts att en viss effekt av  gärningen ska ha inträtt innan en påföljd får dömas ut, ska  tiden räknas från den dag då effekten inträdde.
Vid bokföringsbrott, som inte är ringa, och grovt  bokföringsbrott enligt 11 kap. 5 § brottsbalken ska tiden  räknas från den dag då den bokföringsskyldige har försatts i  konkurs, fått eller erbjudit ackord eller en skulduppgörelse  vid planförhandling under företagsrekonstruktion, eller  inställt sina betalningar, om detta skett inom fem år från  brottet. Om den bokföringsskyldige inom fem år från brottet  blivit föremål för revision av Skatteverket, ska tiden räknas  från den dag då revisionen beslutades.
Lag (2025:151)
.
6 §
Om följande brott har begåtts mot en person som ännu inte  fyllt arton år, ska tiden för åtalspreskription och absolut  preskription räknas från den dag målsäganden fyller eller  skulle ha fyllt arton år:
1. brott enligt 3 eller 4 kap., 5 kap. 1 eller 2 §, 6 eller 
12 kap. eller enligt 24 § lagen (1988:688) om kontaktförbud,  om de ingår i brottet grov fridskränkning enligt 4 kap. 4 a §,
2. brott enligt 3 eller 4 kap., 5 kap. 1 eller 2 §, 6 eller 
12 kap. eller enligt 24 § lagen (1988:688) om kontaktförbud,  om de ingår i brottet hedersförtryck enligt 4 kap. 4 e §,
3. våldtäkt och grov våldtäkt enligt 6 kap. 1 §,
4. oaktsam våldtäkt enligt 6 kap. 1 a §,
5. sexuellt övergrepp och grovt sexuellt övergrepp enligt 
6 kap. 2 §,
6. oaktsamt sexuellt övergrepp enligt 6 kap. 3 §,
7. våldtäkt mot barn och grov våldtäkt mot barn enligt 6 kap. 
4 §,
8. sexuellt utnyttjande av barn enligt 6 kap. 5 §,
9. sexuellt övergrepp mot barn och grovt sexuellt övergrepp  mot barn enligt 6 kap. 6 §,
10. utnyttjande av barn för sexuell posering och grovt  utnyttjande av barn för sexuell posering enligt 6 kap. 8 §,
11. utnyttjande av barn genom köp av sexuell handling enligt 
6 kap. 9 §,
12. sexuellt ofredande mot barn och grovt sexuellt ofredande  mot barn enligt 6 kap. 10 §,
13. sexuellt ofredande och grovt sexuellt ofredande enligt 
6 kap. 10 §,
14. koppleri och grovt koppleri enligt 6 kap. 12 §,
15. brott mot 2 § lagen (1982:316) med förbud mot  könsstympning av kvinnor, och
16. försök till brott som avses i 3, 5, 7-11, 14 och 15.
Tiden för åtalspreskription och absolut preskription beräknas  enligt första stycket även vid barnpornografibrott och grovt  barnpornografibrott enligt 16 kap. 10 a § första och sjätte  styckena, och försök till sådant brott, om brottet avser  skildring av barn i pornografisk bild och en tillämpning av 
5 § första stycket inte leder till att brottet preskriberas  senare.
Lag (2025:151)
.
Påföljdspreskription
7 §
Ett bötesstraff preskriberas fem år efter det att domen  har fått laga kraft. Detta gäller dock inte om den dömde inom  denna tid har delgetts en ansökan om att böterna ska  förvandlas till fängelse och ansökan inte har prövats  slutligt. Om ansökan inte leder till att böterna förvandlas,  preskriberas de när beslutet har fått laga kraft.
Ett bötesstraff preskriberas om den dömde avlider. Om domen  har fått laga kraft och lös egendom har utmätts eller tagits i  förvar för betalning av böterna under den dömdes livstid, ska  böterna dock betalas ur egendomen.
Lag (2025:151)
.
Första och andra styckena gäller även vite som har dömts ut.
8 §
Sluten ungdomsvård preskriberas om påföljden inte har  börjat verkställas inom fem år från det att domen har fått  laga kraft.
Om verkställigheten avbryts preskriberas den återstående delen  om verkställigheten inte återupptas inom fem år från dagen för  avbrottet.
Lag (2025:151)
.
9 §
Ungdomstjänst preskriberas om påföljden inte har börjat  verkställas inom fem år från det att domen har fått laga  kraft.
Om verkställigheten avbryts preskriberas den återstående delen  om verkställigheten inte återupptas inom fem år från dagen för  avbrottet.
Lag (2025:151)
.
Undantag från preskription
10 §
Detta kapitel gäller inte för
1. brott för vilket fängelse på livstid är föreskrivet,
2. dråp enligt 3 kap. 2 §,
3. våldtäkt eller grov våldtäkt enligt 6 kap. 1 § första eller  tredje stycket, om brottet begåtts mot en person som inte  fyllt arton år,
4. våldtäkt mot barn eller grov våldtäkt mot barn enligt 
6 kap. 4 §,
5. brott enligt 2 § första eller tredje stycket lagen 
(1982:316) med förbud mot könsstympning av kvinnor, om brottet  begåtts mot en person som inte fyllt arton år, eller
6. försök till brott som avses i 1 och 2.
Om någon har begått brott som avses i första stycket innan han  eller hon fyllt arton år, gäller dock bestämmelserna i detta  kapitel.
Lag (2025:151)
.
36 kap. Om förverkande av egendom och om företagsbot
Kapitlets innehåll och tillämpningsområde
1 §
I 3-22 §§ finns bestämmelser om förverkande av egendom. I 
23-27 §§ finns bestämmelser om företagsbot. I 28-31 §§ finns  gemensamma bestämmelser om förverkande och företagsbot.
Lag (2024:783)
.
2 §
Om en annan författning innehåller någon bestämmelse som  avviker från 3-22 och 28-31 §§, ska den bestämmelsen  tillämpas.
Lag (2024:783)
.
Förverkande av egendom
Förverkande av brottsvinster och kostnadsersättning
3 §
Vinster från ett brott ska förverkas (förverkande av  brottsvinster). Detsamma gäller egendom som någon har tagit  emot som ersättning för kostnader i samband med ett brott, om  mottagandet utgör brott (förverkande av kostnadsersättning). I  stället för egendom som utgör kostnadsersättning får dess  värde förverkas.
Lag (2024:783)
.
4 §
En brottsvinst får förverkas från den som har gjort vinst  till följd av brottet. En brottsvinst får även förverkas från  den som senare har förvärvat egendomen. Om förvärvaren har  betalat skälig ersättning för egendomen får förverkande ske  endast om förvärvaren insåg eller borde ha insett egendomens  samband med brott.
Kostnadsersättning får förverkas från den som har tagit emot  eller från den som senare har fått ersättningen.
Om en brottsvinst har gjorts av flera gemensamt, ska  förverkande bestämmas för varje person för sig, om det inte  finns särskilda skäl att besluta om solidariskt ansvar för en  samlad brottsvinst.
Lag (2024:783)
.
Förverkande av oförklarade tillgångar
5 §
Om det är klart mera sannolikt att egendom härrör från  brottslig verksamhet än att så inte är fallet, ska egendomen  förverkas (självständigt förverkande). I stället för egendomen  får dess värde förverkas.
Om egendomen har överlåtits och förvärvaren har betalat skälig  ersättning för egendomen får förverkande ske från förvärvaren  endast om denne insåg eller borde ha insett egendomens samband  med brottslig verksamhet.
Lag (2024:783)
.
6 §
Om det är övervägande sannolikt att egendom härrör från  brottslig verksamhet, ska egendomen förverkas, om någon döms  för ett brott för vilket det är föreskrivet fängelse i fyra år  eller mer och brottet har varit sådant att det skulle kunna ge  vinst (utvidgat förverkande). I stället för egendomen får dess  värde förverkas.
Om brottet har varit sådant att det skulle kunna ge vinst,  gäller första stycket också om någon döms för
1. dataintrång enligt 4 kap. 9 c § första stycket, utnyttjande  av barn för sexuell posering enligt 6 kap. 8 § första eller  andra stycket, tagande av muta enligt 10 kap. 5 a §, givande  av muta enligt 10 kap. 5 b § eller barnpornografibrott enligt 
16 kap. 10 a § första stycket 1-4,
2. narkotikabrott enligt 1 § narkotikastrafflagen (1968:64)  eller olovlig befattning med narkotikaprekursorer enligt 3 b §  första stycket samma lag,
3. dopningsbrott enligt 3 § första stycket lagen (1991:1969)  om förbud mot vissa dopningsmedel,
4. narkotikasmuggling enligt 6 § första stycket lagen 
(2000:1225) om straff för smuggling,
5. människosmuggling enligt 20 kap. 8 § första stycket  utlänningslagen (2005:716) eller organiserande av  människosmuggling enligt 20 kap. 9 § första stycket samma lag,  eller
6. något annat brott för vilket det är föreskrivet fängelse i  två år eller mer och som har utgjort led i en brottslighet som  utövats i organiserad form.
Det som sägs om förverkande i första och andra styckena gäller  också om någon döms för försök, förberedelse eller stämpling  till ett brott som avses där.
Lag (2024:783)
.
7 §
Utvidgat förverkande får ske från den som döms för det  förverkandeutlösande brottet eller från den som har förvärvat  egendomen. Om egendomen har överlåtits och förvärvaren har  betalat skälig ersättning för egendomen får förverkande ske  från förvärvaren endast om denne insåg eller borde ha insett  egendomens samband med brottslig verksamhet.
Lag (2024:783)
.
Fullgörelse av en betalningsskyldighet om förverkande av  brottsvinster, kostnadsersättning eller oförklarade tillgångar
8 §
Vid förverkande av brottsvinster, kostnadsersättning eller  oförklarade tillgångar som innefattar betalningsskyldighet får  annan egendom förverkas, under förutsättning att egendomen  skulle kunna utmätas utan att det strider mot 5 kap.  utsökningsbalken.
Lag (2024:783)
.
Förverkande av hjälpmedel och egendom som har varit föremål  för brott
9 §
Egendom som har använts som hjälpmedel vid brott får  förverkas (hjälpmedelsförverkande), om det behövs för att  förebygga brott eller om det annars finns särskilda skäl.  Detsamma gäller egendom som har varit avsedd att användas som  hjälpmedel vid brott, om brottet har fullbordats eller om  gärningen har utgjort ett straffbart försök eller en straffbar  förberedelse eller stämpling.
I stället för egendomen får dess värde förverkas.
Lag (2024:783)
.
10 §
Egendom
1. som har framställts genom brott,
2. vars användande utgör brott,
3. som någon har tagit befattning med på ett sätt som utgör  brott, eller
4. som på annat liknande sätt har varit föremål för brott
ska förverkas (förverkande av brottsföremål).
I stället för egendomen får dess värde förverkas.
Lag (2024:783)
.
11 §
Hjälpmedelsförverkande och förverkande av brottsföremål  får ske från gärningsmannen, någon annan som har medverkat  till brottet eller den i vars ställe någon av dessa har varit.  Hjälpmedel och brottsföremål får även förverkas från den som  senare har förvärvat egendomen. Om förvärvaren har betalat  skälig ersättning för egendomen får förverkande dock ske  endast om denne insåg eller borde ha insett egendomens samband  med brott.
Lag (2024:783)
.
Förverkande av särskilda brottsverktyg
12 §
Förverkande får ske av
1. ett föremål som är ägnat att användas som vapen vid brott  mot liv eller hälsa, om det har påträffats under  omständigheter som gav anledning att befara att det skulle  komma till sådan användning,
2. ett föremål som är ägnat att användas som hjälpmedel vid  brott som innefattar skada på egendom, om det har påträffats  under omständigheter som gav uppenbar anledning att befara att  det skulle komma till sådan användning, och
3. andra föremål, om det med beaktande av föremålets  beskaffenhet och omständigheterna i övrigt finns särskild  anledning att befara att det kan komma till användning i  samband med ett brott.
Lag (2024:783)
.
Från vem förverkande får ske
13 §
Egendom får förverkas endast från den som egendomen  tillhör eller som enligt 14 eller 15 § ska anses vara  egendomens ägare. Detta hindrar dock inte att penningmedel  förverkas hos den som innehar medlen.
Lag (2024:783)
.
14 §
Vid tillämpningen av 13 § ska den som har lös egendom i  sin besittning anses vara ägare till egendomen, om det inte  framgår att den tillhör någon annan.
I fråga om ett registrerat skepp eller ett registrerat  luftfartyg gäller dock att egendomen ska anses tillhöra den  som är inskriven som ägare, om det inte framgår att den  tillhör någon annan.
Lag (2024:783)
.
15 §
Om någon är gift och varaktigt sammanbor med sin make och  de har lös egendom i sin gemensamma besittning, ska vid  tillämpningen av 13 § personen anses som ägare till egendomen,  om det inte görs sannolikt att de är samägare till egendomen  enligt lagen (1904:48 s. 1) om samäganderätt och det inte  heller framgår att egendomen tillhör den andre eller någon  annan. Detsamma gäller när någon varaktigt sammanbor med någon  annan under äktenskapsliknande förhållanden.
Om någon, i ett annat fall än vad som avses i första stycket,  har lös egendom i gemensam besittning med någon annan får  egendomen eller en andel i den förverkas endast om det framgår  att egendomen eller andelen tillhör personen.
Första och andra styckena gäller inte i fråga om ett  registrerat skepp eller ett registrerat luftfartyg.
Lag (2024:783)
.
16 §
I 5 kap. lagen (2024:782) om förfarandet vid förverkande  av egendom och åläggande av företagsbot finns bestämmelser om  tredje mans deltagande i en rättegång om förverkande.
Lag (2024:783)
.
Särskild rätt till förverkad egendom och förverkande av utmätt  egendom
17 §
Särskild rätt till förverkad egendom består, om inte även  den särskilda rätten förverkas.
Förverkas egendom som någon har fått rätt till genom utmätning  upphör rätten, om det inte av särskild anledning förordnas att  rätten ska bestå.
Lag (2024:783)
.
Skälighetsuppskattning av brottsvinstens storlek eller  egendomens värde
18 §
Om bevisning om brottsvinstens storlek eller egendomens  värde inte alls eller endast med svårighet kan föras, får  rätten uppskatta vinsten eller värdet till ett skäligt belopp.
Lag (2024:783)
.
Begränsningar av möjligheterna till förverkande
19 §
I stället för att besluta om förverkande får rätten  besluta om åtgärd som kan förhindra att egendomen missbrukas.
Om rätten beslutar om en sådan åtgärd ska den även ange inom  vilken tid som åtgärden ska genomföras. Rätten får besluta att  egendomen ska vara kvar i beslag under viss tid.
Lag (2024:783)
.
20 §
Förverkande ska inte ske om det är uppenbart oskäligt.
Lag (2024:783)
.
Konkurrens mellan förverkande och anspråk på egendom
21 §
Om egendom som svarar mot ett anspråk har förverkats ska  staten i den förpliktades ställe ersätta den berättigade  intill värdet av det som staten får in till följd av  förverkandebeslutet.
Vid verkställighet av ett beslut om förverkande som svarar mot  ett anspråk har den från vilken förverkandet skett rätt att  räkna av vad han eller hon visar sig ha utgett till den  berättigade med anledning av det anspråket.
Lag (2024:783)
.
22 §
Om rätten beslutar om förverkande av penningmedel och  målsäganden i samma rättegång har framställt ett anspråk på  penningmedel som svarar mot det som förverkas, ska rätten, om  anspråket bifalls, fastställa att målsäganden har rätt till  betalning ur det som staten får in till följd av  förverkandebeslutet.
Lag (2024:783)
.
Företagsbot
23 §
Ett företag ska åläggas företagsbot för brott, om det för  brottet är föreskrivet strängare straff än penningböter och  brottet har begåtts i utövningen av
1. näringsverksamhet,
2. sådan offentlig verksamhet som kan jämställas med  näringsverksamhet, eller
3. annan verksamhet som ett företag bedriver, om brottet har  varit ägnat att leda till en ekonomisk fördel för företaget.
För att företaget ska åläggas företagsbot krävs också att
1. företaget inte har gjort vad som skäligen kunnat krävas för  att förebygga brottet, eller
2. brottet har begåtts av
a) en person med ledande ställning i företaget, grundad på  befogenhet att företräda företaget eller att fatta beslut på  dess vägnar, eller
b) en person som annars haft ett särskilt ansvar för tillsyn  eller kontroll i verksamheten.
Med företag avses enskilda näringsidkare och juridiska  personer.
Första stycket gäller inte om brottet varit riktat mot  företaget.
Lag (2024:783)
.
24 §
När ett företag åläggs företagsbot för flera brott, ska  rätten bestämma en gemensam företagsbot för den samlade  brottsligheten.
Vid fastställandet av företagsbotens storlek ska det först  bestämmas ett sanktionsvärde om lägst fem tusen kronor och  högst tio miljoner kronor. Sanktionsvärdet ska bestämmas med  utgångspunkt i straffvärdet för den samlade brottsligheten.  Särskild hänsyn ska tas till den skada eller fara som  brottsligheten inneburit samt till brottslighetens förhållande  till verksamheten. Det ska också tas skälig hänsyn till om  företaget tidigare har ålagts att betala företagsbot.
Om inte annat följer av 25 eller 26 §, ska företagsboten  fastställas till ett belopp som motsvarar sanktionsvärdet.
Lag (2024:783)
.
25 §
Om sanktionsvärdet uppgår till minst 500 000 kronor, ska  företagsboten för ett större företag sättas högre än vad som  följer av 24 § (förhöjd företagsbot). Den förhöjda  företagsboten ska fastställas till ett belopp som är befogat  med hänsyn till företagets finansiella ställning. En förhöjd  företagsbot får dock högst bestämmas till ett belopp som  motsvarar femtio gånger sanktionsvärdet.
Med större företag avses enskilda näringsidkare och juridiska  personer som motsvarar de kriterier som anges i 1 kap. 3 §  första stycket 4 årsredovisningslagen (1995:1554).
Bestämmelserna i denna paragraf gäller inte staten, kommuner  eller regioner.
Lag (2024:783)
.
26 §
En företagsbot får sättas lägre än vad som borde ha skett  med tillämpning av 24 och 25 §§, om
1. brottet medför annan betalningsskyldighet eller särskild  rättsverkan för företaget och den samlade reaktionen på  brottsligheten skulle bli oproportionerligt sträng,
2. företagets ägare eller innehavare döms till påföljd för  brottet och den samlade reaktionen på brottsligheten skulle  bli oproportionerligt sträng för honom eller henne,
3. företaget efter förmåga har försökt förebygga, avhjälpa  eller begränsa de skadliga verkningarna av brottet,
4. företaget frivilligt har angett brottet, eller
5. det annars finns särskilda skäl för jämkning.
Om det är särskilt påkallat med hänsyn till något förhållande  som avses i första stycket får företagsboten efterges.
Lag (2024:783)
.
27 §
Om ett brott som kan föranleda talan om företagsbot
1. har begåtts av oaktsamhet, och
2. inte kan antas föranleda annan påföljd än böter
får brottet åtalas av åklagare endast om åtal är påkallat från  allmän synpunkt.
Lag (2024:783)
.
Gemensamma bestämmelser
28 §
Det som har förverkats samt ålagd företagsbot tillfaller  staten.
Lag (2024:783)
.
29 §
En fråga om förverkande eller om företagsbot prövas efter  talan av åklagare om inte annat följer av 3 kap. lagen 
(2024:782) om förfarandet vid förverkande av egendom och  åläggande av företagsbot.
Lag (2024:783)
.
30 §
Om det på grund av att den som har begått brottet har  avlidit eller att åtalspreskription har inträtt inte längre är  möjligt att döma till ansvar för ett brott, får på grund av  brottet
1. egendom som utgör brottsvinst, hjälpmedel eller  brottsföremål förverkas endast om stämning i ett mål om detta  har delgetts inom fem år från det att brottet begicks eller  inom ett år från dödsfallet eller den tidpunkt vid vilken  preskription inträdde,
2. åtgärd som kan förhindra missbruk föreskrivas endast om  stämning i ett mål om detta har delgetts inom fem år från det  att brottet begicks, eller
3. företagsbot åläggas endast om stämning i ett mål om detta  har delgetts inom fem år från det att brottet begicks.
En talan enligt första stycket får väckas av åklagare endast  om det är påkallat från allmän synpunkt. Det som sägs i 
35 kap. 3 § om verkan av att en häktad person friges eller att  ett mål avskrivs eller avvisas ska tillämpas även i fall som  avses i första stycket.
Lag (2024:783)
.
31 §
Beslut om förverkande, om åtgärd som kan förhindra  missbruk eller om företagsbot förfaller, om beslutet inte har  verkställts inom tio år från att det fick laga kraft.
Lag (2024:783)
.
37 kap. Om nämnderna
1 §
Regeringen bestämmer om landets indelning i verksamhetsområden för övervakningsnämnderna.
En övervakningsnämnd består av ordförande, vice ordförande och tre andra ledamöter, om inte regeringen förordnar att en viss nämnd skall ha flera ledamöter. Nämnden är beslutför med ordförande och två ledamöter. I brådskande fall och i ärenden av mindre vikt får ordföranden ensam besluta på nämndens vägnar. Ett sådant beslut skall anmälas vid nästa sammanträde med nämnden.
Regeringen äger förordna att övervakningsnämnd skall arbeta å avdelningar.
Om sådan avdelning skall i tillämpliga delar gälla vad om nämnd är stadgat.
Lag (1983:240)
.
2 §
Regeringen eller den myndighet som regeringen bestämmer  förordnar ordförande och vice ordförande i  övervakningsnämnderna. Vice ordföranden tjänstgör vid förfall  för ordföranden i dennes ställe. Vid förfall för både  ordföranden och vice ordföranden förordnas tillfällig  ersättare av Kriminalvården. Ordföranden, vice ordföranden och  tillfällig ersättare ska vara lagfarna och ha erfarenhet av  tjänstgöring som domare.
Övriga ledamöter utses genom val. För dessa väljs lika många  ersättare. Val förrättas av kommunfullmäktige, om  övervakningsnämndens verk-samhetsområde omfattar endast en  kommun, och annars av regionfullmäktige. Om det inom nämndens  verksamhetsområde även finns en kommun som inte ingår i en  region, förrättas valet av regionfullmäktige och  kommunfullmäktige med den fördelning dem emellan som  länsstyrelsen bestämmer efter befolkningstalen. Ingår flera  län eller delar av län i övervakningsnämnds verksamhetsområde,  fastställer regeringen efter samma grunder antalet ledamöter  och ersättare för varje län eller del av län.
Regionfullmäktiges och kommunfullmäktiges val av ledamöter  eller ersättare ska vara proportionellt, om det begärs av  minst så många ledamöter i regionfullmäktige eller  kommunfullmäktige som motsvarar den kvot, vilken erhålls om  antalet närvarande ledamöter delas med det antal personer som  valet avser, ökat med 1. Om kvoten är ett brutet tal, ska den  avrundas till närmast högre hela tal. Bestämmelser om  förfarandet vid sådant proportionellt val finns i lagen 
(2022:629) om proportionella val i kommuner och regioner. Om  ersättarna inte väljs proportionellt, ska det vid valet även  bestämmas i vilken ordning de ska kallas till tjänstgöring.
Ledamot och annan än tillfällig ersättare utses för fyra år.  Om en ledamot som har utsetts vid proportionellt val avgår  före tidens utgång, inträder en ersättare enligt den ordning  mellan ersättarna som har bestämts vid valet. Avgår en ledamot  eller ersättare som inte har utsetts vid proportionellt val,  utses en ny ledamot eller ersättare för återstoden av tiden.  Tillfällig ersättare förordnas för högst sex månader.
När ledamot eller ersättare ska utses ska övervakningsnämnden  göra anmälan om det till den som ska utse honom eller henne.
Lag (2022:632)
.
3 §
Valbar till ledamot eller ersättare i en övervakningsnämnd är den som har rösträtt vid val av kommunfullmäktige och som är folkbokförd inom nämndens verksamhetsområde. Den som har en förvaltare enligt 11 kap. 7 § föräldrabalken får inte väljas till ledamot eller ersättare. Inte heller får en lagfaren domare, åklagare, polisman, kriminalvårdstjänsteman eller advokat eller den som annars har till yrke att föra andras talan inför rätta väljas till ledamot eller ersättare.
Övervakningsnämnden prövar självmant den valdes behörighet.
Upphör en ledamot att vara valbar, är uppdraget förfallet.
Lag (2010:612)
.
4 §
Har upphävts genom
lag (2010:612)
.
5 §
En ledamot och en ersättare i en övervakningsnämnd ska ha avlagt domared. För ledamot och ersättare ska samma jävsregler gälla som för domare. Bestämmelsen i 4 kap. 13 § 7 rättegångsbalken ska dock inte tillämpas.
I fråga om beslut av en övervakningsnämnd gäller i tillämpliga delar vad som är föreskrivet om omröstning i brottmål i överrätt.
Lag (2010:612)
.
6 §
Om den dömde begär det, har han eller hon rätt att höras muntligen i ett ärende hos en övervakningsnämnd.
Lag (2010:612)
.
7 §
Kriminalvårdens beslut i frågor som avses i 26 kap. 12 §  första stycket, 13 § andra stycket, 15 § andra stycket, 16 och 
17 §§ och 19 § första stycket samt 28 kap. 7 § får överklagas  till den övervakningsnämnd inom vars verksamhetsområde det  frivårdskontor ligger där den övervakade är inskriven.
Lag (2021:249)
.
8 §
Har upphävts genom
lag (2021:249)
.
9 §
I ärende angående förverkande av villkorligt medgiven frihet enligt 26 kap. skall offentligt biträde förordnas för den som åtgärden avser, om det inte måste antas att behov av biträde saknas.
Lag (1996:1623)
.
10 §
Kriminalvårdens beslut som avses i 7 § och  övervakningsnämndens beslut som avses i 11 § gäller  omedelbart, om inte något annat beslutas.
Lag (2021:249)
.
11 §
Beslut av en övervakningsnämnd i frågor som avses i 
26 kap. 12 § första stycket, 16, 17, 19 och 22 §§ samt 28 kap. 
7 och 11 §§ får överklagas till tingsrätten i den ort där  övervakningsnämnden ligger. Om beslutet rör frågor som avses i 
26 kap. 12 § första stycket, 16, 17 eller 19 § eller 28 kap. 
7 §, får det överklagas av Kriminalvården. Överklagandet ska  ges in till övervakningsnämnden. Klagotiden räknas från den  dag då den klagande fick del av beslutet. Vid överklagande  gäller lagen (1996:242) om domstolsärenden.  Övervakningsnämnden ska dock inte vara part i domstolen.
Beslut enligt denna balk av en övervakningsnämnd i andra  frågor än som avses i första stycket får inte överklagas.
Lag (2021:249)
.
38 kap. Rättegångsbestämmelser m.m.
1 §
Den som har dömts till villkorlig dom får före  överklagandetidens utgång lämna en förklaring om att han eller  hon är nöjd med domen när det gäller den utdömda påföljden. En  sådan förklaring ska avse även böter, som dömts ut med stöd av 
27 kap. 2 §. Förklaringen avges i den ordning regeringen  föreskriver.
En förklaring som lämnats i föreskriven ordning får inte tas  tillbaka. Om den dömde har överklagat domen, ska hans eller  hennes talan när det gäller påföljden för brottet anses  återkallad genom förklaringen.
Det finns särskilda bestämmelser om nöjdförklaring i fråga om  dom på fängelse, dom på ungdomsövervakning och dom på sluten  ungdomsvård.
Lag (2020:617)
.
2 §
Har domstol överlämnat någon till vård med stöd av 31 kap.
2 §, får efter ansökan av åklagare den rätt som först dömt i målet undanröja förordnandet om överlämnande till vård och döma till annan påföljd för brottet om den vård som socialnämnden i yttrande till domstolen har förklarat sig ämna föranstalta om visar sig inte kunna anordnas.
Lag (2006:891)
.
2 a §
Har vid straffmätning eller val av påföljd enligt  vad som framgår av domen särskilt beaktats huruvida den  tilltalade till följd av brottet kan komma att drabbas av  avskedande eller uppsägning från arbetsanställning och har  det antagande som i detta hänseende legat till grund för  domen visat sig felaktigt, får den rätt som först dömt i  målet efter ansökan av åklagaren eller den dömde undanröja  den ådömda påföljden och döma till ny påföljd för brottet.  Detta gäller dock endast om den tidigare ådömda påföljden  inte har till fullo verkställts. Görs en sådan ansökan, får  rätten förordna att den tidigare ådömda påföljden tills  vidare inte får verkställas.
Är den tidigare påföljden villkorlig dom eller skyddstillsyn  och bestäms den nya påföljden till fängelse, ska vid  straffets bestämmande skälig hänsyn tas till vad den dömde  undergått till följd av den villkorliga domen eller domen på  skyddstillsyn. Härvid får dömas till fängelse på kortare tid  än vad som är föreskrivet för brottet.
Lag (2018:1253)
.
3 §
Fråga om åtgärd enligt 27 kap. 2 a § tredje stycket, 5 §  tredje stycket eller 6 § tas upp av den rätt som först avgjort  det mål där villkorlig dom meddelats. Fråga om åtgärd enligt 
32 kap. 4 § tas upp av den rätt som först avgjort det mål där  ungdomsvård, ungdomstjänst eller ungdomsövervakning dömts ut.
Talan enligt 28 kap. 8 § väcks vid den tingsrätt, inom vars  område det frivårdskontor ligger där den skyddstillsynsdömde  är inskriven, eller vid den rätt som först avgjort det mål där  skyddstillsyn dömts ut.
Mål som avses i denna paragraf får också tas upp av den rätt,  där brottmål mot den dömde är väckt eller där mål om åtgärd  mot den dömde enligt 32 kap. 4 § redan tagits upp, eller av  rätten i den ort där den dömde mera varaktigt uppehåller sig,  om rätten med hänsyn till utredningen samt kostnader och andra  omständigheter finner det lämpligt.
Lag (2021:249)
.
4 §
Anmälan enligt 34 kap. 6 § görs hos den rätt som först  dömt i något av målen.
Anmälan enligt 34 kap. 8 § görs hos den rätt som först dömt i  målet.
Lag (2016:491)
.
5 §
Talan som avses i 27 kap. 6 § eller 28 kap. 8 § skall anses anhängiggjord, då ansökan om målets upptagande delgavs den dömde.
Lag (1981:211)
.
6 §
Nämndemän ska delta när en tingsrätt avgör en fråga som  avses i 2 eller 2 a § eller i 27 kap. 6 §, 28 kap. 9 §, 
32 kap. 4 § eller 34 kap. 6 § andra stycket eller 8 §.  Detsamma ska gälla i fråga om undanröjande av påföljd enligt 
34 kap. 4 §, förverkande av villkorligt medgiven frihet eller  annan åtgärd enligt 34 kap. 5 §.
Vid avgörande av en fråga som avses i 27 kap. 2 a § tredje  stycket eller 5 § tredje stycket eller 28 kap. 11 § första och  tredje styckena, är en tingsrätt domför med en lagfaren  domare.
Lag (2022:930)
.
7 §
Har upphört att gälla enligt
lag (1981:211)
.
8 §
I mål om åtgärd enligt 2 eller 2 a § eller 27 kap. 2 a §  tredje stycket, 5 § tredje stycket eller 6 §, 28 kap. 9 §, 
32 kap. 4 § eller 34 kap. 6 § andra stycket ska tingsrätten ge  den dömde tillfälle att yttra sig. Begär denne att bli hörd  muntligen, ska han eller hon ges tillfälle till det. I mål om  åtgärd enligt 34 kap. 8 § ska den dömde ges tillfälle att  yttra sig, om det är möjligt. Rättens avgörande av saken sker  genom beslut.
En åtgärd enligt 28 kap. 11 § första och tredje styckena får  beslutas utan att den dömde ges tillfälle att yttra sig.
Lag (2022:930)
.
9 §
Rättens beslut om åtgärd enligt 27 kap. 2 a § tredje  stycket eller 5 § tredje stycket, 28 kap. 11 § första och  tredje styckena eller 34 kap. 6 § andra stycket eller 8 §  gäller omedelbart, om inte något annat beslutas. Detsamma  gäller avgöranden enligt 27 kap. 6 §, 28 kap. 9 § eller 
34 kap. 5 § angående föreskrifter, övervakning eller prövotid.
Lag (2022:930)
.
10 §
Varning som beslutats av domstol, övervakningsnämnd eller  Kriminalvården ska utan dröjsmål meddelas den dömde  personligen. Kan domstolen eller övervakningsnämnden inte  meddela varningen i samband med beslutet, får det överlämnas  åt annan domstol eller övervakningsnämnd att meddela den.
Lag (2019:464)
.
11 §
Har upphört att gälla genom
lag (1973:918)
.
12 §
Polismyndigheten ska lämna domstolar, övervakningsnämnder  och Kriminalvården handräckning för den dömdes inställelse i  mål eller ärende enligt denna balk eller för hans eller hennes  omhändertagande enligt 26 kap. 22 § eller 28 kap. 6 c § eller 
11 §.
Lag (2019:464)
.
13 §
Kriminalvårdens beslut enligt denna balk kan inte överklagas annat än i de fall det är särskilt föreskrivet.
Lag (2005:967)
.
14 §
Kriminalvårdens beslut om uppskjuten villkorlig  frigivning enligt 26 kap. 6 a och 7 §§ samt om avvisning  enligt 38 kap. 17 § andra meningen får överklagas till allmän  förvaltningsdomstol.
Prövningstillstånd krävs vid överklagande till kammarrätten.
Lag (2021:249)
.
15 §
Beslut som avses i 14 § får inte överklagas innan beslutet har omprövats av Kriminalvården. En sådan omprövning får begäras av den som beslutet angår om det har gått honom eller henne emot. Ett överklagande av ett beslut som inte har omprövats skall anses som en begäran om omprövning.
Vid omprövning enligt denna paragraf får beslutet inte ändras till den enskildes nackdel.
Lag (2005:967)
.
16 §
En begäran om omprövning skall vara skriftlig och ha kommit in till Kriminalvården inom tre veckor från den dag då den enskilde fick del av beslutet. I begäran om omprövning skall den enskilde ange vilket beslut som avses och vilken ändring i beslutet som han eller hon begär.
Lag (2005:967)
.
17 §
Kriminalvården prövar om skrivelsen med begäran om omprövning har kommit in i rätt tid. Om skrivelsen har kommit in för sent skall den avvisas, om inte förseningen beror på att myndigheten lämnat den enskilde felaktig underrättelse om hur man begär omprövning.
Lag (2005:967)
.
18 §
Beslut som avses i 14 § överklagas till den förvaltningsrätt inom vars domkrets den kriminalvårdsanstalt är belägen där den enskilde var inskriven när det första beslutet i ärendet fattades.
Lag (2009:776)
.
19 §
Mål om uppskjuten villkorlig frigivning enligt 26 kap. 
6 a och 7 §§ ska handläggas skyndsamt av domstolen.
Lag (2021:249)
.
20 §
Regeringen eller den myndighet som regeringen bestämmer får meddela föreskrifter om ersättning från staten för skador som har orsakats av den dömde vid sådant oavlönat arbete som avses i 27 kap. 2 a § första stycket, 28 kap. 2 a § första stycket samt 32 kap. 2 § eller 3 § första stycket 1.
Lag (2006:892)
.
Övergångsbestämmelser
1975:667
Denna lag träder i kraft den 1 januari 1976.
Lagen (1948:491) om ämbetsansvar för vigselförrättare i vissa fall skall samtidigt upphöra att gälla.
Till suspension och avsättning får ej dömas efter ikraftträdandet. Är fråga om gärning, som har begåtts före ikraftträdandet och som är straffbelagd enligt såväl äldre bestämmelse i 20 kap. 1, 2, 3 eller 4 § som motsvarande bestämmelse i dess nya lydelse, dömes till det straff för gärningen som föreskrives i den nya bestämmelsen. Den äldre bestämmelsen skall dock tillämpas, om den leder till lindrigare allmänt straff. I övrigt skall 5 § första och andra styckena lagen (1964:163) om införande av brottsbalken äga motsvarande tillämpning.
Finns i författning som gäller när denna lag träder i kraft föreskrift om tystnadsplikt utan att straffansvar är föreskrivet för åsidosättande därav, äger 20 kap. 3 § i dess nya lydelse ej tillämpning.
Förekommer i lag eller annan författning hänvisning till föreskrift, som har ersatts genom ny bestämmelse, skall hänvisningen i stället avse den nya bestämmelsen.
Har i författning, som tillkommit genom beslut av Kungl. Maj:t ensam, meddelats särskild föreskrift om straff eller åtal för åsidosättande av förbud att yppa eller utnyttja vad någon har erfarit i allmän tjänst eller under utövande av tjänsteplikt, får föreskriften upphävas eller ändras av regeringen, om upphävandet eller ändringen innebär att 20 kap.
3 § och 5 § tredje stycket i den nya lydelsen blir tillämpliga.
Lag (1985:740)
.
1984:275
Denna lag träder i kraft den 1 juli 1984. För dem som efter lagens ikraftträdande alltjämt är krigsplacerade för tjänstgöring inom tjänstegrenen ordnings- och bevakningstjänst gäller äldre bestämmelser fortfarande.
1986:118
Denna lag träder i kraft den 1 juli 1986. Bestämmelserna i 7--10 §§
gäller inte i fråga om brott som har begåtts före ikraftträdandet.
1986:645
Denna lag träder i kraft den 1 juni 1987.
I fråga om disciplinstraff som har ålagts före ikraftträdandet gäller äldre bestämmelser.
När någon före ikraftträdandet har varit tagen i förvarsarrest, tillämpas 33 kap. 5 § första stycket i dess äldre lydelse.
1986:1007
Denna lag träder i kraft den 1 januari 1987. I fråga om brott som har begåtts före ikraftträdandet gäller 36 kap. 1 och 17 §§ i deras äldre lydelse.
1988:942.
1. Denna lag träder i kraft den 1 januari 1989.
2. Bestämmelsen i 38 kap. 2 a § gäller även i fråga om gärning som har begåtts före ikraftträdandet. Har påföljd ådömts dessförinnan får dock undanröjande endast ske i fall då antagande att den dömde till följd av brottet inte kommer att drabbas av avskedande eller uppsägning visat sig felaktigt.
1991:240
1. Denna lag träder i kraft den 1 januari 1992.
2. Är i äldre bestämmelser för böter utsatt ett visst högsta belopp som inte överstiger ettusen kronor skall böter dömas ut i penningböter till högst det utsatta beloppet. I fråga om brott för vilket det i en bestämmelse som har trätt i kraft före den 1 januari 1965 har utsatts ett högsta belopp för böter som överstiger femhundra kronor skall dock straffet dömas ut i dagsböter eller, om brottet förskyller lägre straff än trettio dagsböter, i penningböter.
3. Äldre bestämmelser om böter som skall tillfalla annan än staten, skall fortfarande tillämpas. Detsamma skall gälla beträffande äldre bestämmelser om viten, som blivit någon i särskilt fall förelagda av domstol eller annan myndighet och som skall tillfalla annan än staten.
1991:679
Denna lag träder i kraft den 1 juli 1991. I fråga om gärningar som begåtts före ikraftträdandet gäller äldre föreskrifter.
1991:1138
1. Denna lag träder i kraft den 1 januari 1992.
2. Beträffande en gärning som har begåtts före ikraftträdandet gäller 30 kap. 6 § och 36 kap. 13 § i deras äldre lydelser.
3. I mål, som avgörs efter ikraftträdandet men i vilket utlåtande över rättspsykiatrisk undersökning eller utlåtande av socialstyrelsen enligt 3 § andra stycket lagen (1966:301) om rättspsykiatrisk undersökning i brottmål har avgetts före denna tidpunkt, skall 31 kap.
3 § i dess äldre lydelse tillämpas.
4. Förordnande enligt 31 kap. 4 § om överlämnande till öppen psykiatrisk vård som har meddelats före ikraftträdandet skall verkställas även om verkställigheten inte har påbörjats före den tidpunkten. Efter ikraft-
trädandet får sådant förordnande inte meddelas.
1993:201
1. Denna lag träder i kraft den 1 juli 1993.
2. Bestämmelserna i 26 kap. 6--9 §§ i deras äldre lydelse skall fortfarande gälla för den som före ikraftträdandet dömts till fängelse på viss tid eller ålagts förvandlingsstraff för böter.
Verkställs gemensamt efter ikraftträdandet fängelse som ådömts dessförinnan och fängelse som ådömts därefter, skall första stycket tillämpas på det förra straffet.
3. Om det i en lag eller annan författning hänvisas till en föreskrift som har ersatts genom en föreskrift i denna lag, tillämpas i stället den nya föreskriften.
1994:97
1. Denna lag träder i kraft den 1 juli 1994.
2. Vad i 38 kap. 2 § andra stycket i dess nya lydelse sägs om yttrande av socialnämnden skall även avse yttrande som före den 1 juli 1994 avgivits av länsstyrelse.
1994:458
1. Denna lag träder i kraft den 1 juli 1994.
2. Före den 1 juli 1999 skall, såvitt avser straffbestämmelse i annan lag eller författning än brottsbalken, 1 kap. 2 § första stycket i dess nya lydelse tillämpas endast på straffbestämmelse som trätt i kraft efter utgången av juni månad 1994 eller som ändrats i något avseende efter denna tidpunkt.
1994:1499
1. Denna lag träder i kraft den 1 januari 1995.
2. Bestämmelsen i 35 kap. 4 § andra stycket tillämpas även på brott som har begåtts före ikraftträdandet om inte möjligheten att ådöma påföljd har bortfallit dessförinnan enligt äldre bestämmelser.
1994:1622
1. Denna lag träder i kraft den 1 januari 1995.
2. Val enligt den nya bestämmelsen skall äga rum första gången år 1998.
3. Löpande tjänstgöringstid för dem som har valts enligt äldre bestämmelser skall vara fyra i stället för tre år.
1996:659
Denna lag träder i kraft den 1 juli 1996. Äldre bestämmelser tillämpas dock fortfarande i fråga om gärningar som begåtts före ikraftträdandet.
1998:604
1. Denna lag träder i kraft den 1 januari 1999.
2. Bestämmelserna i 26 kap. 6, 6 a, och 9 §§ skall tillämpas i sina äldre lydelser i fråga om den som före ikraftträdandet dömts till fängelse på viss tid, lägst tre månader. Beslut som avses i 6 § femte stycket skall dock fattas av Kriminalvården.
Första stycket tillämpas även på fängelse som verkställs gemensamt med fängelse som dömts ut efter ikraftträdandet.
Lag (2005:967)
.
3. Beslut enligt 26 kap. 7 § i dess nya lydelse får endast grundas på förhållanden som har inträffat efter ikraftträdandet.
4. Bestämmelserna i 26 kap. 10 § i sin äldre lydelse skall tillämpas i fall då en villkorlig frigivning har ägt rum före ikraftträdandet.
5. Bestämmelserna i 34 kap. 4 § om förverkande av villkorligt medgiven frihet i sin äldre lydelse skall tillämpas när återfall i brott under prövotiden har skett före ikraftträdandet.
6. Bestämmelserna i 31 kap. 1 och 1 a §§ i deras nya lydelser skall tillämpas också på gärningar som begåtts före ikraftträdandet.
7. Genom denna lag upphävs lagen (1989:928) om samhällstjänst.
Bestämmelserna i 4 § lagen om samhällstjänst skall dock fortfarande gälla beträffande den som utför sådant arbete som där avses på grund av en föreskrift som meddelats med stöd av den lagen.
1998:1703
Denna lag träder i kraft den 1 maj 1999 såvitt avser 2 kap. 3 §
och 22 kap. 6 b § och i övrigt den dag regeringen bestämmer.
1999:1081
1. Denna lag träder i kraft den 1 januari 2000 och tillämpas första gången för de räkenskapsår som inleds närmast efter den 31 december 1999.
2. I fråga om understödsföreningar som med stöd av punkten 3 i övergångsbestämmelserna till lagen (1999:1114) om ändring i lagen
(1995:1560) om årsredovisning i försäkringsföretag alltjämt tillämpar 29 och 30 §§ lagen (1972:262) om understödsföreningar gäller 11 kap. 5 § fortfarande i sin äldre lydelse.
2004:785
Denna lag träder i kraft den 1 januari 2005. Äldre bestämmelser gäller beträffande gärningar som har begåtts före ikraftträdandet.
2005:45
Denna lag träder i kraft den 1 april 2005. Äldre föreskrifter gäller för beslut som har meddelats före ikraftträdandet.
2005:90
1. Denna lag träder i kraft den 1 april 2005, då lagen
(1998:408) om förbud mot köp av sexuella tjänster skall upphöra att gälla.
2. Bestämmelsen i 35 kap. 4 § andra stycket tillämpas även på brott som har begåtts före ikraftträdandet om inte möjligheten att döma till påföljd har bortfallit dessförinnan enligt äldre bestämmelser.
2005:967
1. Denna lag träder i kraft den 1 januari 2006.
2. Äldre föreskrifter gäller fortfarande dels i fråga om Kriminalvårdsstyrelsens prövning av annan kriminalvårdsmyndighets beslut som har fattats före ikraftträdandet, dels i fråga om överklagande av Kriminalvårdsstyrelsens beslut som har fattats före ikraftträdandet. Vad som i de äldre föreskrifterna sägs om Kriminalvårdsstyrelsen skall efter ikraftträdandet i stället gälla Kriminalvården.
2006:431
1. Denna lag träder i kraft den 1 januari 2007.
2. Beslut enligt 26 kap. 6 § andra stycket i dess nya lydelse får endast grundas på förhållanden som har inträffat efter ikraftträdandet.
3. Bestämmelserna i 26 kap. 7 § skall tillämpas i sin äldre lydelse i fråga om förhållanden som har inträffat före ikraftträdandet. I ett sådant fall skall 38 kap. 14 § tillämpas i sin äldre lydelse.
4. Den äldre lydelsen av 38 kap. 19 § skall fortfarande tillämpas för påföljd som före ikraftträdandet dömts ut enligt 31 kap. 1 § tredje stycket 2.
Lag (2006:892)
.
2006:891
1. Denna lag träder i kraft den 1 januari 2007.
2. Bestämmelserna i 32 kap. 1-3 §§ i deras nya lydelser skall tillämpas också på gärningar som begåtts före ikraftträdandet.
3. Den upphävda bestämmelsen i 31 kap. 1 § fjärde stycket samt bestämmelserna i 38 kap. 2, 3, 6, 8 och 9 §§ i sina äldre lydelser skall fortfarande tillämpas för påföljd som före ikraftträdandet dömts ut enligt 31 kap. 1 §.
2006:320
1. Denna lag träder i kraft den 1 juli 2008.
2. För brott som har begåtts före ikraftträdandet gäller 30 kap. 6 § i sin äldre lydelse.
2008:370
1. Denna lag träder i kraft den 1 juli 2008.
2. För brott begångna före ikraftträdandet gäller äldre bestämmelser. Även om ett brott har begåtts efter ikraftträdandet, gäller dock äldre bestämmelser vid förverkande hos någon som avses i 5 a § första stycket 2 och vars förvärv har skett före ikraftträdandet.
2010:60
1. Denna lag träder i kraft den 1 juli 2010.
2. De nya bestämmelserna tillämpas även på brott som har begåtts före ikraftträdandet, om inte möjligheten att döma till påföljd har bortfallit dessförinnan enligt äldre bestämmelser.
2010:308
1. Denna lag träder i kraft den 1 juli 2010.
2. Äldre föreskrifter gäller dock för skyddsområdesvakter till och med den 31 december 2011.
2010:399
1. Denna lag träder i kraft den 1 juli 2010.
2. Bestämmelsen i 35 kap. 4 § andra stycket tillämpas även på brott som har begåtts före ikraftträdandet, om inte möjligheten att döma till påföljd har bortfallit dessförinnan enligt äldre bestämmelser.
2010:612
Denna lag träder i kraft den 1 april 2011. Ärenden som kommit in till hovrätten före ikraftträdandet men ännu inte avgjorts handläggs enligt äldre bestämmelser.
2010:1881
1. Denna lag träder i kraft den 1 januari 2011.
2. För filmer eller videogram som Statens biografbyrå har godkänt för visning före ikraftträdandet gäller 16 kap. 10 c §
i sin äldre lydelse. Detsamma gäller tekniska upptagningar med rörliga bilder med samma innehåll som en film eller ett videogram som har godkänts av Statens biografbyrå.
3. De nya bestämmelserna i 16 kap. 10 d § andra och tredje styckena om filmer, videogram och andra tekniska upptagningar med rörliga bilder med samma innehåll som en framställning som Statens medieråd har godkänt för visning för någon åldersgrupp av barn under femton år gäller också för filmer och videogram som före ikraftträdandet godkänts av Statens biografbyrå för visning för någon åldersgrupp av barn under femton år.
Detsamma gäller tekniska upptagningar med rörliga bilder med samma innehåll som en film eller ett videogram som har godkänts av Statens biografbyrå.
2013:365
1. Denna lag träder i kraft den 1 juli 2013.
2. Bestämmelsen i 35 kap. 4 § andra stycket i sin nya lydelse tillämpas även på brott som har begåtts före ikraftträdandet, om inte möjligheten att döma till påföljd har bortfallit dessförinnan enligt äldre bestämmelser.
2013:856
1. Denna lag träder i kraft den 18 december 2013.
2. Bestämmelsen i 35 kap. 4 § andra stycket i sin nya lydelse tillämpas även på brott som har begåtts före ikraftträdandet, om inte möjligheten att döma till påföljd har bortfallit dessförinnan enligt äldre bestämmelser.
2014:407
1. Denna lag träder i kraft den 1 juli 2014.
2. Bestämmelserna i 35 kap. 2 § tillämpas även på gärningar som utgör folkmord, försök till detta brott och grov krigsförbrytelse som har begåtts före ikraftträdandet, om inte möjligheten att döma till påföljd har bortfallit dessförinnan enligt äldre bestämmelser.
2015:80
1. Denna lag träder i kraft den 1 juli 2015.
2. Bestämmelsen i den nya lydelsen ska tillämpas även på gärningar som begåtts före ikraftträdandet.
2018:1253
1. Denna lag träder i kraft den 1 april 2019.
2. Bestämmelserna i 26 kap. 6-11, 18 och 23 §§ i den äldre  lydelsen gäller fortfarande för den som före ikraftträdandet  meddelats ett strafftidsbeslut enligt lagen (1974:202) om  beräkning av strafftid m.m. Dock ska vid tillämpningen av 
26 kap. 8 § andra stycket i den äldre lydelsen med 33 kap. 6  och 7 §§ och lagen om beräkning av strafftid m.m. även avses  lagen (2018:1250) om tillgodoräknande av tid för  frihetsberövande.
2019:464
1. Denna lag träder i kraft den 1 juli 2020.
2. Bestämmelserna i 26 kap. 11 § sista meningen och 18 § 2 i  den äldre lydelsen gäller fortfarande för beslut om  övervakning som har fattats före ikraftträdandet.
3. Bestämmelserna i 26 kap. 19 § i den äldre lydelsen gäller  fortfarande i fråga om förhållanden som inträffat före  ikraftträdandet.
2019:829
1. Denna lag träder i kraft den 1 januari 2020.
2. Bestämmelserna i 2 kap. 2 § första stycket 4 tillämpas inte  på brott som begåtts före ikraftträdandet.
2019:839
Denna lag träder i kraft den 2 januari 2020 i fråga om 29 kap. 
2 § och 36 kap. 9 § och i övrigt den 1 januari 2020.
2020:173
1. Denna lag träder i kraft den 1 maj 2020.
2. Bestämmelsen i 35 kap. 2 § första stycket i den nya  lydelsen tillämpas även på brott som har begåtts före  ikraftträdandet, om inte möjligheten att döma till påföljd har  bortfallit dessförinnan enligt äldre bestämmelser.
2021:74
1. Denna lag träder i kraft den 1 maj 2021.
2. Äldre föreskrifter gäller fortfarande i fråga om  förhållanden som har inträffat före ikraftträdandet.
2021:249
1. Denna lag träder i kraft den 1 maj 2021.
2. Bestämmelserna i 28 kap. 5 § andra stycket i den äldre  lydelsen gäller fortfarande för skyddstillsyn som har dömts ut  före ikraftträdandet.
2021:1103
1. Denna lag träder i kraft den 2 januari 2022.
2. Bestämmelsen i 35 kap. 2 § andra stycket i den nya lydelsen  tillämpas även på brott som har begåtts före ikraftträdandet,  om inte möjligheten att döma till påföljd har bortfallit  dessförinnan enligt äldre bestämmelser.
2022:667
1. Denna lag träder i kraft den 1 juli 2022.
2. Bestämmelsen i 35 kap. 2 § första stycket i den nya  lydelsen tillämpas även på brott som har begåtts före  ikraftträdandet, om inte möjligheten att döma till påföljd har  bortfallit dessförinnan enligt äldre bestämmelser.
2022:965
1. Denna lag träder i kraft den 1 augusti 2022.
2. Den äldre lydelsen av 11 kap. 2 § gäller fortfarande för  gärningar som begåtts vid förhandling om offentligt ackord  enligt den upphävda lagen (1996:764) om  företagsrekonstruktion.
2023:839
1. Denna lag träder i kraft den 1 januari 2024.
2. Äldre föreskrifter gäller fortfarande för filmer, videogram  och andra tekniska upptagningar med rörliga bilder med samma  innehåll som en framställning som Statens medieråd före  ikraftträdandet har godkänt för visning för någon åldersgrupp  av barn under femton år. Detsamma gäller för tekniska  upptagningar med rörliga bilder som före ikraftträdandet har  försetts med ett intyg om att en framställning med samma  innehåll har godkänts av Statens medieråd för visning för  någon åldersgrupp av barn under femton år.
2024:783
1. Denna lag träder i kraft den 8 november 2024.
2. Bestämmelserna i 5 och 12 §§ tillämpas endast i förhållande  till egendom som tillhör eller ska anses ägas av  förverkandesvaranden efter ikraftträdandet.
2025:151
1. Denna lag träder i kraft den 1 april 2025.
2. Bestämmelserna i 35 kap. 2 och 4 §§, 6 § första stycket 1  och 2 och 10 § tillämpas även på brott som har begåtts före  ikraftträdandet, om inte möjligheten att döma till påföljd har  bortfallit dessförinnan enligt äldre bestämmelser.
3. Punkt 2 gäller inte bestämmelsen i 35 kap. 2 § första  stycket om att godkännandet av ett strafföreläggande utgör en  preskriptionshindrande åtgärd.
4. De upphävda bestämmelserna i 35 kap. 8 och 9 §§ gäller  fortfarande för utdömda fängelsestraff som har bortfallit före  ikraftträdandet enligt dessa bestämmelser.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.