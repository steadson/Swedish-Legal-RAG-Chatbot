Title: Lag (2023:875) om tilläggsskatt
SFS Number: Svensk författningssamling 2023:875
URL: https://www.riksdagen.se/sv/dokument-och-lagar/dokument/svensk-forfattningssamling/lag-2023875-om-tillaggsskatt_sfs-2023-875/
Source Link: http://rkrattsbaser.gov.se/sfst?bet=2023:875
Amendment Register Link: http://rkrattsbaser.gov.se/sfsr?bet=2023:875
Ministry/Authority: Finansdepartementet S1
Issued: 2023-12-14
Metadata: {"Utfärdad": "2023-12-14", "Ändrad": "t.o.m. SFS 2024:1248"}

==================================================

Lag (2023:875) om tilläggsskatt
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2023:875
Departement/myndighet
:   
Finansdepartementet S1
Utfärdad
:   
2023-12-14
Ändrad
:   
t.o.m. SFS 2024:1248
Övrig text
:   
Rättelsesida 2024:1248 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens innehåll och tillämpningsområde
2 kap. Definitioner och förklaringar
3 kap. Beräkning av tilläggsskattebeloppet
4 kap. Val, tillkommande tilläggsskattebelopp i vissa fall och  justering av skattekostnad
5 kap. Substansbelopp, verksamhet av begränsad betydelse och  internationell sjöfartsverksamhet
6 kap. Skattskyldighet för tilläggsskatt
7 kap. Särskilda enheter och transaktioner
8 kap. Förenklingsregler
Övergångsbestämmelser
1 kap. Lagens innehåll och tillämpningsområde
1 §
I denna lag finns bestämmelser om tilläggsskatt.  Tilläggsskatt utgör en skatt som syftar till att säkerställa  en effektiv minimibeskattning av enheter som ingår i stora  nationella eller multinationella koncerner. Tilläggsskatt ska  betalas till staten.
2 §
Innehållet i lagen är uppdelat enligt följande:
- lagens innehåll och tillämpningsområde (1 kap.),
- definitioner och förklaringar (2 kap.),
- beräkning av tilläggsskattebeloppet (3 kap.),
- val, tillkommande tilläggsskattebelopp i vissa fall och  justering av skattekostnad (4 kap.),
- substansbelopp, verksamhet av begränsad betydelse och  internationell sjöfartsverksamhet (5 kap.),
- skattskyldighet för tilläggsskatt (6 kap.),
- särskilda enheter och transaktioner (7 kap.), och
- förenklingsregler (8 kap.).
Lag (2024:1248)
.
Lagens tillämpningsområde
3 §
Denna lag ska tillämpas när en svensk koncernenhet ingår i  en koncern som har en årlig intäkt på minst 750 miljoner euro  enligt moderföretagets koncernredovisning under minst två av  de fyra räkenskapsår som föregår det aktuella räkenskapsåret.
Lagen ska inte tillämpas på undantagna enheter. Intäkter för  undantagna enheter ska dock ingå i de intäkter som avses i  första stycket.
Om ett eller flera av de fyra räkenskapsåren är längre eller  kortare än tolv månader, ska beloppsgränsen i första stycket  justeras proportionellt för vart och ett av dessa  räkenskapsår.
4 §
Vid tillämpningen av den beloppsangivelse i euro som finns  i 3 § ska belopp i annan valuta räknas om enligt den  genomsnittliga växelkursen för december året före det aktuella  räkenskapsåret. Vid omräkningen ska de kurser som fastställs  av Europeiska centralbanken användas. Om Europeiska  centralbanken inte har fastställt någon kurs för en valuta,  ska i stället motsvarande kurs från centralbanken i den stat  där den aktuella koncernenheten hör hemma användas.
Undantagna enheter
5 §
Följande enheter är undantagna enheter:
1. myndighetsenheter,
2. internationella organisationer,
3. ideella organisationer,
4. investeringsfonder som är moderföretag,
5. fastighetsinvesteringsföretag som är moderföretag,
6. pensionsfonder, och
7. investeringsenheter för pensioner.
6 §
Som en undantagen enhet behandlas också en enhet vars  värde till minst 95 procent ägs av en eller flera sådana  enheter som anges i 5 § 1-6 eller av offentliga organ, om
1. enheten uteslutande eller så gott som uteslutande bedriver  verksamhet som består i att inneha tillgångar eller investera  medel till förmån för den eller de undantagna enheterna eller  offentliga organen, eller
2. enheten uteslutande bedriver verksamhet till stöd för  verksamheten i den eller de undantagna enheterna eller  offentliga organen.
Ägandet kan vara direkt eller, om samtliga enheter i  ägarkedjan är eller ska behandlas som undantagna enheter,  indirekt.
7 §
Som en undantagen enhet behandlas också en enhet vars  värde till minst 85 procent ägs av en eller flera sådana  enheter som avses i 5 § 1-6 eller av offentliga organ. Detta  gäller dock bara om dess inkomst uteslutande eller så gott som  uteslutande består av sådana utdelningar och andra  värdeöverföringar eller vinster och förluster som enligt 
3 kap. 9 eller 10 § inte ingår i det justerade resultatet.
Ägandet kan vara direkt eller, om samtliga enheter i  ägarkedjan är eller ska behandlas som undantagna enheter,  indirekt.
7 a §
Som en undantagen enhet behandlas också en enhet vars  värde uteslutande ägs av en eller flera ideella  organisationer, direkt eller indirekt, om
1. enheten och andra enheter som ingår i samma koncern och som  inte är undantagna enheter enligt 5, 6 eller 7 § har en  sammanlagd årlig intäkt som understiger 750 miljoner euro, och
2. den sammanlagda årliga intäkten för enheterna i 1 utgör  mindre än 25 procent av koncernens sammanlagda årliga intäkt  enligt moderföretagets koncernredovisning.
Om räkenskapsåret är längre eller kortare än tolv månader ska  beloppsgränsen justeras proportionellt.
Vid tillämpningen av den beloppsangivelse i euro som finns i  första stycket ska belopp i annan valuta räknas om på det sätt  som anges i 4 §.
Lag (2024:1248)
.
8 §
En rapporterande enhet kan välja att en enhet som avses i 
6 eller 7 § inte ska behandlas som en undantagen enhet.
Ett sådant val gäller i fem år från och med det räkenskapsår  som valet avser. Därefter fortsätter valet att gälla, om den  rapporterande enheten inte återkallar valet. Om valet  återkallas kan ett nytt val enligt första stycket göras först  fem år efter det år som återkallelsen avser.
Förändringar i koncernen
9 §
Om två eller flera koncerner har slagits samman för att  bilda en ny koncern under något av de fyra räkenskapsår som  närmast föregår det aktuella räkenskapsåret, ska  beloppsgränsen i 3 § anses vara uppnådd varje räkenskapsår  före sammanslagningen för vilket summan av intäkterna i de  enskilda koncernredovisningarna uppgår till minst 750 miljoner  euro.
Om en enhet som inte ingår i en koncern slås samman med en  enhet eller koncern under det aktuella räkenskapsåret och om  någon av dessa inte har upprättat en koncernredovisning för  något av de fyra räkenskapsår som närmast föregår det aktuella  året, ska beloppsgränsen i 3 § anses vara uppnådd för varje  räkenskapsår före sammanslagningen för vilket summan av  intäkterna i de enskilda års- eller koncernredovisningarna  uppgår till minst 750 miljoner euro.
Med slås samman avses att alla eller i huvudsak alla  koncernenheter i två eller flera separata koncerner ställs  under gemensam kontroll på ett sådant sätt att de utgör  enheter i en enda koncern eller att en enhet som inte ingår i  någon koncern ställs under gemensam kontroll med en annan  enhet eller koncern på ett sådant sätt att de utgör enheter i  en enda koncern.
10 §
Om en koncern som omfattades av lagens tillämpningsområde  året före det aktuella räkenskapsåret delas i två eller flera  nya koncerner, ska beloppsgränsen i 3 § anses vara uppnådd
- för det räkenskapsår då delningen sker: om summan av  intäkterna i koncernredovisningen för vardera ny koncern för  det räkenskapsåret uppgår till minst 750 miljoner euro, och
- för det andra till fjärde räkenskapsåret efter delningen: om  summan av intäkterna i koncernredovisningen för vardera ny  koncern uppgår till minst 750 miljoner euro under minst två av  dessa räkenskapsår.
Första stycket gäller i fråga om varje arrangemang där  koncernenheterna i en koncern delas upp i två eller flera nya  koncerner och inte längre ingår i samma moderföretags  koncernredovisning.
I vilken stat en enhet eller ett fast driftställe hör hemma
Var en enhet hör hemma
11 §
En enhet som inte omfattas av bestämmelserna i 14 och 
15 §§ hör hemma i den stat där den är skattskyldig för  bolagsskatt enligt de regler som gäller i den staten. Detta  gäller dock bara om den rättsliga grunden för  skattskyldigheten är platsen för företagsledning, platsen för  bildande eller annan liknande omständighet.
Om en enhet inte är skattskyldig för bolagsskatt eller om det  av annan anledning inte är möjligt att avgöra var en enhet hör  hemma med ledning av vad som anges i första stycket, ska  enheten anses höra hemma i den stat där den bildades.
Om en enhet vid tillämpningen av första stycket anses höra  hemma i mer än en stat, ska frågan om var enheten hör hemma  avgöras enligt 12 och 13 §§.
12 §
Om det finns ett tillämpligt skatteavtal mellan staterna  hör en koncernenhet hemma i den stat där den har sin  skatterättsliga hemvist enligt avtalet.
Även om det finns ett tillämpligt skatteavtal mellan de  berörda staterna ska bestämmelserna i 13 § tillämpas, om
1. koncernenhetens skatterättsliga hemvist enligt avtalet ska  avgöras genom en ömsesidig överenskommelse mellan behöriga  myndigheter och någon sådan överenskommelse inte har träffats,  eller
2. avtalet inte leder till att dubbelbeskattning undviks  därför att koncernenheten har skatterättslig hemvist i båda de  berörda staterna.
13 §
Om det inte finns något tillämpligt skatteavtal, hör en  koncernenhet hemma i den stat som har påfört högst medräknade  skatter under räkenskapsåret. Skatt som har betalats enligt  ett system för beskattning av kontrollerade utländska företag  ska inte beaktas.
Om skatten är lika hög i båda staterna, hör koncernenheten  hemma i den stat där den har det högsta substansbeloppet  enligt 5 kap. 2 §.
Om beloppet som avses i andra stycket är lika högt i båda  staterna, ska enheten anses vara statslös eller, om den är ett  moderföretag, anses höra hemma i den stat där den bildades.
Var en delägarbeskattad enhet hör hemma
14 §
Delägarbeskattade enheter som är moderföretag eller  skyldiga att tillämpa en huvudregel för tilläggsskatt hör  hemma i den stat där de bildades. Andra delägarbeskattade  enheter är statslösa.
Var ett fast driftställe hör hemma
15 §
Ett fast driftställe som avses i
- 7 kap. 17 § 1 hör hemma i den stat där det behandlas som ett  fast driftställe och är skyldigt att betala skatt enligt ett  skatteavtal,
- 7 kap. 17 § 2 hör hemma i den stat där det är skyldigt att  betala skatt på överskottet i sin verksamhet,
- 7 kap. 17 § 3 hör hemma i den stat där det fasta  driftställets affärsverksamhet bedrivs,
- 7 kap. 17 § 4 ska behandlas som statslöst.
Enheter som flyttar under räkenskapsåret
16 §
Om en enhet flyttar under räkenskapsåret ska frågan om  var den hör hemma avgöras med hänsyn till förhållandena vid  räkenskapsårets ingång.
Utvidgad tillämpning av huvudregeln för tilläggsskatt
17 §
Om en moderenhet till följd av 12 eller 13 § hör hemma i  en stat där den inte omfattas av en huvudregel för  tilläggsskatt, omfattas enheten av den andra statens  huvudregel. Detta gäller dock inte om tillämpningen av en  sådan regel inte är tillåten enligt ett tillämpligt  skatteavtal.
Val av valuta vid beräkningar enligt lagen
17 a §
De beräkningar som ska göras för att bestämma ett  tilläggsskattebelopp ska göras i den valuta som används vid  upprättandet av moderföretagets koncernredovisning 
(presentationsvalutan).
Belopp i annan valuta än presentationsvalutan ska räknas om  till denna enligt de principer som används för valutaomräkning  vid upprättandet av koncernredovisningen.
Lag (2024:1248)
.
17 b §
Om det justerade resultatet vad avser svensk nationell  tilläggsskatt beräknas enligt 3 kap. 6 §, ska beräkningarna av  tilläggsskatt göras i svenska kronor om samtliga  koncernenheter använder svenska kronor som redovisningsvaluta.
Om en eller flera svenska koncernenheter använder euro som  redovisningsvaluta får den rapporterande enheten välja att  beräkna tilläggsskatten antingen i den valuta som används vid  upprättandet av moderföretagets koncernredovisning eller i  svenska kronor. Vad gäller de koncernenheter som inte har sin  redovisning i den valda valutan, ska omräkning ske enligt de  principer som används för valutaomräkning enligt den  redovisningsstandard som används vid beräkningen av  tilläggsskattebeloppet för nationell tilläggsskatt.
Ett val enligt andra stycket avser samtliga koncernenheter.  Ett sådant val gäller i fem år från och med det räkenskapsår  som valet avser.
Lag (2024:1248)
.
Förfarandet
18 §
I skatteförfarandelagen (2011:1244) finns bestämmelser om  förfarandet vid beskattningen.
2 kap. Definitioner och förklaringar
Var finns definitioner och förklaringar?
1 §
I detta kapitel finns definitioner av vissa begrepp samt  förklaringar till hur vissa termer och uttryck används i denna  lag. Det finns definitioner av vissa begrepp och förklaringar  till hur vissa termer och uttryck används i lagen också i  andra kapitel.
Definitioner av följande begrepp samt förklaringar till hur  vissa termer och uttryck används finns i nedan angivna  paragrafer:
allmänt erkänd redovisningsstandard i 20 §
asymmetrisk vinst och förlust i utländsk valuta i 3 kap. 13 §
balansvärde i 5 kap. 5 §
beskattningsår i 24 §
bestämmande inflytande i 14 §
betydande snedvridning av konkurrensen i 3 kap. 7 §
bokfört nettovärde av materiella tillgångar i 23 §
delägarbeskattad enhet i 7 kap. 2 §
delägd moderenhet i 13 §
effektiv skattesats i 3 kap. 37 §
enhet i 6 § första stycket
fast driftställe i 7 kap. 17 §
fastighetsinvesteringsföretag i 40 §
försäkringsinvesteringsenhet i 41 §
godkänd redovisningsstandard i 21 §
godkänt utdelningsskattessystem i 31 §
huvudenhet i 7 kap. 18 §
huvudregel för tilläggsskatt i 4 §
hör hemma i 1 kap. 11-16 §§
icke kvalificerat imputationsbelopp i 28 §
icke marknadsmässigt överlåtbart skattetillgodohavande i 
29 f §
ideell organisation i 34 §
internationell organisation i 33 §
investeringsenhet i 38 §
investeringsenhet för pensioner i 37 §
investeringsfond i 39 §
justerat resultat i 3 kap. 2 §
justerad skattekostnad i 3 kap. 23 §
kompletteringsregel för tilläggsskatt i 5 §
koncern i 7 §
koncernenhet i 8 §
koncernredovisning i 19 §
kvalificerat imputationsbelopp i 27 §
kvalificerat skattetillgodohavande i 29 §
lågbeskattad koncernenhet i 44 §
lågskattestat i 45 §
marknadsmässigt överlåtbart skattetillgodohavande i 29 a-
29 e §§
medräknade skatter i 3 kap. 24-26 §§
mellanliggande moderenhet i 12 §
minimiskattesats i 25 §
modellreglerna i 47 §
moderenhet i 10 §
moderföretag i 11 §
myndighetsenhet i 32 §
nettoskattekostnad i 3 kap. 8 §
offentligt organ i 6 § tredje stycket
omorganisering i 7 kap. 59 §
omvänd hybridenhet i 7 kap. 4 §
pensionsenhet i 35 §
pensionsfond i 36 §
portföljinnehav i 17 §
procentsats för tilläggsskatt i 3 kap. 38 § första stycket
rapporterande enhet i 43 §
redovisat resultat i 18 §
regel om nationell tilläggsskatt i 3 §
räkenskapsår i 22 §
skattetransparent enhet i 7 kap. 3 §
stat i 46 §
statslös koncernenhet i 48 §
substansbelopp i 5 kap. 2 §
svensk koncernenhet i 9 §
system för beskattning av kontrollerade utländska företag i 
26 §
system med avdragsgill utdelning i 7 kap. 66 §
särskild uppskjuten skattefordran i 4 kap. 13 §
tilläggsskatt i 2 §
tilläggsskattebelopp i 3 kap. 37-39 §§
tilläggsskatterapport i 42 §
undantagna utdelningar i 3 kap. 9 §
undantagen vinst och förlust avseende ägarintressen i 3 kap. 
10 §
undantagna enheter i 1 kap. 5-8 §§
ägarenhet i 16 §
ägarintresse i 15 §
överskjutande vinst i 3 kap. 38 § andra stycket
övrigt skattetillgodohavande i 30 §.
Lag (2024:1248)
.
Tilläggsskatt
Vad som avses med tilläggsskatt
2 §
Med tilläggsskatt avses svensk eller utländsk skatt som  beräknas med stöd av en regel om nationell tilläggsskatt, en  huvudregel för tilläggsskatt eller en kompletteringsregel för  tilläggsskatt. Vid tillämpningen av en kompletteringsregel för  tilläggsskatt ska även ett belopp som motsvarar skatteeffekten  av ett vägrat avdrag vid inkomstbeskattning anses som sådan  skatt.
Regel om nationell tilläggsskatt
3 §
Med en regel om nationell tilläggsskatt avses en stats  regelverk som fastställer överskjutande vinster för de  koncernenheter som hör hemma i den staten och som medför att  dessa överskjutande vinster i staten beskattas med minst  minimiskattesatsen.
För att utgöra en regel om nationell tilläggsskatt ska  regelverket vara likvärdigt med och administreras på ett sätt  som är förenligt med
1. bestämmelserna i rådets direktiv 2022/2523 av den 
14 december 2022 om säkerställande av en global  minimiskattenivå för multinationella koncerner och storskaliga  nationella koncerner i unionen, i den ursprungliga lydelsen,  eller
2. när det gäller en stat utanför Europeiska unionen,  modellreglerna.
Ett regelverk ska inte behandlas som en regel om nationell  tilläggsskatt om den stat som har infört regelverket ger  förmåner för att kompensera för regelverket.
Huvudregel för tilläggsskatt
4 §
Med huvudregel för tilläggsskatt avses en stats regelverk  som innebär att moderenheter i en koncern beräknar och betalar  sin andel av en tilläggsskatt för lågbeskattade koncernenheter  i koncernen.
För att utgöra en huvudregel för tilläggsskatt ska regelverket  vara likvärdigt med och administreras på ett sätt som är  förenligt med
1. bestämmelserna i rådets direktiv 2022/2523, i den  ursprungliga lydelsen, eller
2. när det gäller en stat utanför Europeiska unionen,  modellreglerna.
Ett regelverk ska inte behandlas som en huvudregel för  tilläggsskatt om den stat som har infört regelverket ger  förmåner för att kompensera för regelverket.
Kompletteringsregel för tilläggsskatt
5 §
Med kompletteringsregel för tilläggsskatt avses en stats  regelverk som innebär att staten tar ut sin andel av  kompletterande tilläggsskatt för en koncern.
För att utgöra en kompletteringsregel för tilläggsskatt ska  regelverket vara likvärdigt med och administreras på ett sätt  som är förenligt med
1. bestämmelserna i rådets direktiv 2022/2523, i den  ursprungliga lydelsen, eller
2. när det gäller en stat utanför Europeiska unionen,  modellreglerna.
Ett regelverk ska inte behandlas som en kompletteringsregel  för tilläggsskatt om den stat som har infört regelverket ger  förmåner för att kompensera för regelverket.
Godkända regelverk för tilläggsskatt
5 a §
En stats regler ska anses uppfylla villkoren i 3-5 §§  endast om regelverket är godkänt av OECD/G20 Inclusive  Framework on BEPS.
Lag (2024:1248)
.
Koncern och enheter
Enheter och offentliga organ
6 §
Med enhet avses en juridisk person eller en annan juridisk  konstruktion som upprättar särskilda räkenskaper.
Vid tillämpningen av denna lag ska inte offentliga organ anses  vara enheter.
Med offentliga organ avses staten Sverige, Sveriges riksdag,  Sveriges regering, svenska regioner, svenska kommuner och till  någon av dessa hörande organ, verk och integrerade delar. Med  offentliga organ avses även utländska motsvarigheter.
Koncern
7 §
Med koncern avses
1. enheter som är förenade genom ägande eller kontroll på så  sätt att dessa enheters tillgångar, skulder, intäkter,  kostnader och kassaflöden ingår i moderföretagets  koncernredovisning eller är undantagna från moderföretagets  koncernredovisning endast på grund av enhetens ringa storlek  eller väsentlighet eller på grund av att enheten innehas för  försäljning, eller
2. en enhet som har ett eller flera fasta driftställen  förutsatt att enheten inte är en del av en annan koncern i  enlighet med vad som anges i 1.
Koncernenhet
8 §
Med koncernenhet avses
1. en enhet som ingår i en koncern, eller
2. ett fast driftställe till en huvudenhet som ingår i en  koncern.
Svensk koncernenhet
9 §
Med svensk koncernenhet avses en koncernenhet som hör  hemma i Sverige enligt bestämmelserna i 1 kap. 11-16 §§.
Moderenhet
10 §
Med moderenhet avses
1. ett moderföretag som inte är en undantagen enhet,
2. en mellanliggande moderenhet, eller
3. en delägd moderenhet.
Moderföretag
11 §
Med moderföretag avses
1. en enhet som direkt eller indirekt har ett bestämmande  inflytande över en annan enhet och som i sin tur inte direkt  eller indirekt ägs av en annan enhet som har ett bestämmande  inflytande över den, eller
2. huvudenheten i en sådan koncern som avses i 7 § 2.
En sådan myndighetsenhet som avses i 32 § andra stycket anses  dock inte vara ett moderföretag även om förutsättningarna i  första stycket är uppfyllda.
Lag (2024:1248)
.
Mellanliggande moderenhet
12 §
Med mellanliggande moderenhet avses en koncernenhet som  direkt eller indirekt har ett ägarintresse i en annan  koncernenhet i samma koncern och som inte är ett moderföretag,  en delägd moderenhet, ett fast driftställe, en  investeringsenhet eller en försäkringsinvesteringsenhet.
Lag (2024:1248)
.
Delägd moderenhet
13 §
Med delägd moderenhet avses en koncernenhet
1. där mer än 20 procent av ägarintresset i koncernenhetens  vinst innehas direkt eller indirekt av en eller flera personer  som inte är koncernenheter i koncernen,
2. som har ett direkt eller indirekt ägarintresse i en annan  koncernenhet i koncernen, och
3. som inte är ett moderföretag, ett fast driftställe, en  investeringsenhet eller en försäkringsinvesteringsenhet.
Lag (2024:1248)
.
Ägande och kontroll
Bestämmande inflytande
14 §
Med bestämmande inflytande avses ett ägarintresse som  innebär att innehavaren
1. är skyldig att post-för-post konsolidera en enhets  tillgångar, skulder, intäkter, kostnader och kassaflöden  enligt en allmänt erkänd redovisningsstandard, eller
2. skulle ha varit skyldig att konsolidera en enhets  tillgångar, skulder, intäkter, kostnader och kassaflöden post-
för-post om innehavaren hade upprättat en koncernredovisning.
En huvudenhet anses ha bestämmande inflytande över sitt fasta  driftställe.
En sådan myndighetsenhet som avses i 32 § andra stycket anses  inte ha bestämmande inflytande över en annan enhet.
Lag (2024:1248)
.
Ägarintresse
15 §
Med ägarintresse avses en sådan rätt till en andel i en  enhets eller ett fast driftställes vinst, eget kapital eller  reserver som har sin grund i ägande eller vad som motsvarar  ägande.
Ägarenhet
16 §
Med ägarenhet avses en koncernenhet som direkt eller  indirekt har ett ägarintresse i en annan koncernenhet i samma  koncern.
Portföljinnehav
17 §
Med portföljinnehav avses en koncerns ägarintresse i en  enhet om koncernen vid den tidpunkt då vinst delas ut eller  andelar avyttras har rätt till mindre än tio procent av  vinsten, kapitalet, reserverna eller rösterna.
Redovisning, resultat och skatt
Redovisat resultat
18 §
Med redovisat resultat avses koncernenhetens redovisade  resultat justerat i enlighet med de redovisningsprinciper som  moderföretaget tillämpar eller ska tillämpa vid upprättande av  sin koncernredovisning, dock utan eliminering av  koncerninterna transaktioner.
Om det inte skäligen kan krävas att det redovisade resultatet  bestäms enligt första stycket, ska resultatet i stället  beräknas enligt en annan allmänt erkänd redovisningsstandard  eller en godkänd redovisningsstandard, dock utan eliminering  av koncerninterna transaktioner, om
1. enheten upprättar sina räkenskaper enligt dessa alternativa  principer, och
2. uppgifterna i redovisningen är tillförlitliga.
Resultatet enligt andra stycket ska justeras om tillämpningen  av en redovisningsprincip eller redovisningsstandard på en  intäktspost, kostnadspost eller transaktion leder till  permanenta skillnader i förhållande till resultatet enligt  första stycket som överstiger en miljon euro. Vid  tillämpningen av beloppsangivelsen i euro ska belopp i annan  valuta räknas om på det sätt som anges i 1 kap. 4 §.
Koncernredovisning
19 §
Med koncernredovisning avses
1. en enhets redovisning som upprättats enligt en allmänt  erkänd redovisningsstandard och i vilken tillgångar, skulder,  intäkter, kostnader och kassaflöden hos enheten och eventuella  enheter som den har ett bestämmande inflytande över redovisas  som en enda ekonomisk enhet,
2. den redovisning som en enhet i en koncern som avses i 7 § 2  upprättar enligt en allmänt erkänd redovisningsstandard,
3. räkenskaper som upprättats av ett moderföretag, men inte  enligt en allmänt erkänd redovisningsstandard, och som senare  har justerats för att förhindra eventuell betydande  snedvridning av konkurrensen, eller
4. om moderföretaget inte upprättar räkenskaper enligt 1, 2  eller 3, de räkenskaper som skulle ha upprättats om  moderföretaget var skyldigt att göra det enligt
a) en allmänt erkänd redovisningsstandard, eller
b) en annan redovisningsstandard under förutsättning att  räkenskaperna har justerats för att förhindra eventuell  betydande snedvridning av konkurrensen.
Allmänt erkänd redovisningsstandard
20 §
Med allmänt erkänd redovisningsstandard avses följande  redovisningsstandarder:
- International Financial Reporting Standards (IFRS) som  antagits av International Accounting Standards Board,
- IFRS som antagits av unionen i enlighet med  Europaparlamentets och rådets förordning (EG) nr 1606/2002 om  tillämpning av internationella redovisningsstandarder, eller
- de allmänt erkända redovisningsprinciperna i Australien,  Brasilien, Kanada, medlemsstaterna i Europeiska unionen,  staterna inom Europeiska ekonomiska samarbetsområdet, Hongkong 
(Kina), Japan, Mexiko, Nya Zeeland, Folkrepubliken Kina,  Republiken Indien, Republiken Korea, Ryssland, Singapore,  Schweiz, Förenade kungariket och Amerikas förenta stater.
Godkänd redovisningsstandard
21 §
Med godkänd redovisningsstandard avses allmänt erkända  redovisningsprinciper som är tillåtna av ett godkänt  redovisningsorgan i den stat där enheten hör hemma.
Ett godkänt redovisningsorgan är det organ i en stat som har  rättslig behörighet att föreskriva, fastställa eller godta  redovisningsstandarder.
Räkenskapsår
22 §
Med räkenskapsår avses den redovisningsperiod för vilken  moderföretaget i en koncern upprättar sin koncernredovisning.
Om moderföretaget inte upprättar en koncernredovisning avses  med räkenskapsår i stället kalenderår.
Bokfört nettovärde av materiella tillgångar
23 §
Med bokfört nettovärde av materiella tillgångar avses  genomsnittet av de materiella tillgångarnas värde i  årsredovisningen vid räkenskapsårets ingång och utgång efter  att hänsyn tagits till ackumulerade avskrivningar,  värdeminskningar och nedskrivningar.
Beskattningsår
24 §
Med beskattningsår avses det år som motsvarar  moderföretagets räkenskapsår.
Minimiskattesats
25 §
Med minimiskattesats avses en skattesats om 15 procent.
System för beskattning av kontrollerade utländska företag
26 §
Med system för beskattning av kontrollerade utländska  företag avses skatteregler, med undantag för en huvudregel som  avses i 4 §, som innebär att den som direkt eller indirekt  äger andelar i en utländsk enhet eller ett fast driftställes  huvudenhet är skattskyldig för sin andel av eller hela den  utländska koncernenhetens inkomst, oavsett om den delas ut  eller inte.
Kvalificerat imputationsbelopp
27 §
Med kvalificerat imputationsbelopp avses medräknad skatt  som är betald av eller påförd en koncernenhet och som kan  återbetalas till eller avräknas hos den som faktiskt har rätt  till utdelning från enheten, om sådan återbetalning eller  avräkning medges
1. i en annan stat än den som påförde den medräknade skatten,
2. den mottagare som faktiskt har rätt till utdelningen och  utdelningen beskattas minst med minimiskattesatsen enligt den  nationella lagstiftningen i den stat där den medräknade  skatten påfördes,
3. en fysisk person som faktiskt har rätt till utdelningen och  som har hemvist i den stat där den medräknade skatten påfördes  och utdelningen beskattas minst med den allmänt gällande  inkomstskattesatsen, eller
4. en myndighetsenhet, ett offentligt organ, en internationell  organisation, en ideell organisation, en pensionsenhet, en  investeringsenhet som inte ingår i koncernen, eller till ett  livförsäkringsbolag i den mån utdelningen erhålls i samband  med inhemsk pensionsenhetsverksamhet och beskattas på liknande  sätt som en utdelning som erhålls av en pensionsenhet.
I fråga om en ideell organisation, en pensionsenhet, en  investeringsenhet och ett livförsäkringsbolag gäller första  stycket 4 bara om den stat som påfört de medräknade skatterna  är den stat där
- den ideella organisationen eller pensionsenheten inrättats  och förvaltas,
- investeringsenheten bildats och regleras, eller
- livförsäkringsbolaget hör hemma.
I fråga om medräknad skatt som är betald av eller påförd ett  fast driftställe avses sådan utdelning som huvudenheten  lämnat.
Icke kvalificerat imputationsbelopp
28 §
Med icke kvalificerat imputationsbelopp avses skatt som  inte uppfyller kriterierna i 27 § och som betalas av eller  påförs en koncernenhet och som
1. återbetalas vid utdelningstillfället till den som har rätt  till utdelningen från koncernenheten,
2. avräknas hos den som har rätt till utdelningen mot skatt på  annan inkomst än utdelningen, eller
3. återbetalas till det utdelande bolaget vid utdelning till  dess ägare.
Kvalificerat skattetillgodohavande
29 §
Med kvalificerat skattetillgodohavande avses
1. ett anspråk på återbetalning (skattetillgodohavande) som är  utformat på ett sådant sätt att det ska betalas kontant eller  på något motsvarande sätt till en koncernenhet inom fyra år  från den dag då koncernenheten har rätt att erhålla  betalningen enligt lagstiftningen i den stat som beviljar  detta, eller
2. om skattetillgodohavandet delvis återbetalas, den del av  skattetillgodohavandet som ska betalas kontant eller på något  motsvarande sätt till en koncernenhet inom fyra år från den  dag då koncernenheten har rätt att erhålla detta belopp.
Ett kvalificerat skattetillgodohavande ska inte omfatta något  skattebelopp som kan avräknas eller återbetalas på grundval av  ett imputationsbelopp enligt 27 eller 28 §.
Marknadsmässigt överlåtbart skattetillgodohavande
29 a §
Med marknadsmässigt överlåtbart skattetillgodohavande  avses ett tillgodohavande
1. som inte är ett kvalificerat skattetillgodohavande,
2. som ger innehavaren en rätt att minska sin kostnad avseende  medräknade skatter i den stat som beviljar tillgodohavandet,
3. som uppfyller kriteriet om överlåtbarhet i 29 b §, och
4. vars överlåtbarhet uppfyller kriteriet om marknadsmässighet  i 29 c §.
Lag (2024:1248)
.
29 b §
För en koncernenhet för vilken ett  skattetillgodohavande har beviljats är kriteriet om  överlåtbarhet uppfyllt om tillgodohavandet kan överlåtas till  någon som inte är närstående enligt 29 e § under det  räkenskapsår då tillgodohavandet uppkommer (uppkomståret)  eller inom 15 månader från uppkomstårets utgång.
För ett företag som har förvärvat ett skattetillgodohavande är  kriteriet om överlåtbarhet uppfyllt om tillgodohavandet kan  överlåtas vidare till någon som inte är närstående enligt 
29 e § under det räkenskapsår då det förvärvades. Rätten att  överlåta tillgodohavandet vidare får inte vara mer begränsad  än vad som gällde för det företag för vilket tillgodohavandet  beviljades.
Lag (2024:1248)
.
29 c §
För en koncernenhet för vilken ett  skattetillgodohavande har beviljats är kriteriet om  marknadsmässighet uppfyllt om tillgodohavandet överlåts till  någon som inte är närstående enligt 29 e § inom 15 månader  från uppkomstårets utgång för ett pris som minst uppgår till  det lägsta marknadsmässiga priset enligt 29 d §. Kriteriet är  uppfyllt även om tillgodohavandet inte har överlåtits eller  har överlåtits till en närstående part, om liknande  tillgodohavanden är föremål för handel mellan oberoende parter  inom 15 månader från uppkomstårets utgång för ett pris som  minst uppgår till det lägsta marknadsmässiga priset enligt 
29 d §.
För ett företag som har förvärvat ett skattetillgodohavande är  kriteriet om marknadsmässighet uppfyllt om tillgodohavandet  har förvärvats från en part som inte är närstående enligt 
29 e § för ett pris som minst uppgår till det lägsta  marknadsmässiga priset enligt 29 d §.
Lag (2024:1248)
.
29 d §
Det lägsta marknadsmässiga priset motsvarar 80 procent  av nuvärdet av den skatteminskning enligt 29 a § 2 som ännu  inte har utnyttjats.
Nuvärdet ska beräknas med hänsyn till
1. räntan på ett skuldinstrument utgivet av den stat som  beviljat skattetillgodohavandet, med samma löptid upp till fem  år och utgivet under det år tillgodohavandet överläts eller,  om tillgodohavandet inte har överlåtits, under uppkomståret,  och
2. det maximala belopp som skatten kan minskas med varje år  enligt villkoren för tillgodohavandet.
Lag (2024:1248)
.
29 e §
Vid tillämpningen av 29 b och 29 c §§ ska bedömningen  av om två företag är närstående göras i enlighet med artikel 
5.8 i OECD:s modellavtal för skatter på inkomst och  förmögenhet.
Lag (2024:1248)
.
Icke marknadsmässigt överlåtbart skattetillgodohavande
29 f §
Med icke marknadsmässigt överlåtbart  skattetillgodohavande avses ett skattetillgodohavande som inte  är ett kvalificerat skattetillgodohavande och som
- om det innehas av det företag för vilket det beviljades,  uppfyller kriteriet om överlåtbarhet i 29 b § och inte är ett  marknadsmässigt överlåtbart skattetillgodohavande enligt 
29 a §, eller
- om det innehas av ett företag som har förvärvat  tillgodohavandet, inte är ett marknadsmässigt överlåtbart  skattetillgodohavande enligt 29 a §.
Lag (2024:1248)
.
Övrigt skattetillgodohavande
30 §
Med övrigt skattetillgodohavande avses ett anspråk på  återbetalning som inte omfattas av 29, 29 a eller 29 f §.
Lag (2024:1248)
.
Godkänt utdelningsskattessystem
31 §
Med godkänt utdelningsskattesystem avses ett  bolagsskattesystem som
1. leder till skatt på vinst bara när sådan vinst delas ut  eller anses vara utdelad till aktieägarna, eller när företaget  har vissa andra kostnader än rörelsekostnader,
2. innebär att skatt tas ut utifrån en skattesats som är lika  med eller högre än minimiskattesatsen, och
3. var i kraft senast den 1 juli 2021.
Särskilda subjekt
Myndighetsenhet
32 §
Med myndighetsenhet avses en enhet
1. som helt och hållet ägs av ett offentligt organ,
2. som inte bedriver handel eller näringsverksamhet och som  har som huvudsakligt ändamål att fullgöra offentliga  förvaltningsuppgifter,
3. som är redovisningsskyldig inför det offentliga organet för  sitt övergripande resultat och som årligen rapporterar in  uppgifter till detta,
4. vars nettoinkomster, om dessa fördelas, endast tillgodogörs  det offentliga organet utan att någon del av nettoinkomsterna  fördelas till förmån för någon privatperson, och
5. vars tillgångar tillfaller det offentliga organet vid  upplösning.
Med myndighetsenhet avses också en enhet som uppfyller  kriterierna i första stycket men som i stället för det ändamål  som anges i första stycket 2 har som huvudsakligt ändamål att  förvalta eller investera det offentliga organets tillgångar  genom att göra och inneha investeringar, förvalta tillgångar  och bedriva därmed sammanhängande investeringsverksamhet till  förmån för det offentliga organets tillgångar.
Lag (2024:1248)
.
Internationell organisation
33 §
Med internationell organisation avses en mellanstatlig  eller överstatlig organisation
1. som har bildats enligt en överenskommelse mellan  huvudsakligen stater,
2. som har ett gällande värdlandsavtal eller annan  överenskommelse om immunitet och privilegier med den stat där  organisationen är etablerad, och
3. vars inkomster enligt lag eller organisationens styrande  dokument inte gynnar privatpersoner.
Med internationell organisation avses även en institution  eller ett organ som ägs helt av en internationell organisation  enligt första stycket.
Ideell organisation
34 §
Med ideell organisation avses en enhet som uppfyller  samtliga följande kriterier:
1. den har etablerats och är verksam i den stat där den har  hemvist och
a) dess ändamål avser uteslutande religion, välgörenhet,  vetenskap, konst, kultur, idrott, utbildning eller liknande  ändamål, eller
b) den är en yrkesorganisation, branschorganisation,  handelskammare, arbetstagarorganisation, jord- eller  trädgårdsbruksorganisation, medborgarorganisation eller en  organisation som uteslutande verkar för att främja social  välfärd,
2. dess inkomster är i väsentlig mån befriade från  inkomstskatt i den stat där den har hemvist,
3. den har inte några ägare eller medlemmar med ägar- eller  vinstintressen i enhetens intäkter eller tillgångar,
4. dess intäkter eller tillgångar får inte delas ut eller  användas till förmån för privatpersoner eller enheter vars  ändamål inte avser välgörenhet, annat än
a) som en följd av att enheten fullföljer de ändamål som anges  i 1,
b) som skälig ersättning för utförda tjänster eller användning  av egendom eller kapital, eller
c) som betalning som motsvarar skäligt marknadsvärde för  egendom som enheten har förvärvat,
5. dess tillgångar tillfaller eller återförs till en annan  ideell organisation eller till ett offentligt organ i staten  där enheten har hemvist vid dess upphörande, likvidation eller  upplösning, och
6. den bedriver inte handel eller annan verksamhet som inte  har direkt samband med de ändamål för vilka den etablerades.
Pensionsenhet
35 §
Med pensionsenhet avses en pensionsfond eller en  investeringsenhet för pensioner.
Pensionsfond
36 §
Med pensionsfond avses en enhet som är etablerad i en  stat och vars verksamhet i staten uteslutande eller så gott  som uteslutande består i att administrera eller tillhandahålla  pensionsförmåner och kompletterande förmåner till enskilda i  den staten.
Som ytterligare förutsättning gäller
1. att enheten är reglerad som en sådan i den staten, eller
2. att förmånerna är tryggade och finansieras av en samling av  tillgångar som förvaltas för att säkerställa att förmånerna  fullgörs om den som lämnat pensionsutfästelsen blir insolvent.
Investeringsenhet för pensioner
37 §
Med investeringsenhet för pensioner avses en enhet som är  etablerad för och som uteslutande eller så gott som  uteslutande bedriver verksamhet för att
1. investera medel till förmån för en pensionsfond, eller
2. stödja verksamhet som bedrivs av en pensionsfond i samma  koncern.
Investeringsenhet
38 §
Med investeringsenhet avses en investeringsfond eller ett  fastighetsinvesteringsföretag.
Med investeringsenhet avses också en enhet som till minst 95  procent ägs av en eller flera investeringsfonder eller  fastighetsinvesteringsföretag och som uteslutande eller så  gott som uteslutande bedriver verksamhet som består i att  inneha tillgångar eller investera medel till förmån för  ägaren. Ett indirekt ägarförhållande jämställs med ett direkt  ägande om samtliga enheter i ägarkedjan är investeringsfonder  eller fastighetsinvesteringsföretag.
Med investeringsenhet avses vidare en enhet vars värde till  minst 85 procent ägs av investeringsfonder eller  fastighetsinvesteringsföretag. Detta gäller dock bara om dess  inkomst uteslutande eller så gott som uteslutande består av  sådana utdelningar och andra värdeöverföringar eller vinster  och förluster som enligt 3 kap. 9 eller 10 § inte ingår i det  justerade resultatet.
Investeringsfond
39 §
Med investeringsfond avses en enhet eller en annan  juridisk konstruktion
1. som är utformad för gemensam förvaltning av ett antal från  varandra fristående investerares tillgångar,
2. som investerar i enlighet med en fastställd  investeringspolicy,
3. som gör det möjligt för investerare att minska  transaktions-, forsknings- och analyskostnader eller sprida  risker kollektivt,
4. som huvudsakligen är utformad för att generera avkastning  eller vinst på investeringar, eller att skydda mot en särskild  eller allmän händelse eller effekt,
5. vars investerare har rätt till avkastning från fondens  tillgångar eller intäkter från dessa tillgångar, på grundval  av deras respektive bidrag,
6. som omfattas av ett regelverk för investeringsverksamhet,  inbegripet relevanta bestämmelser om penningtvätt och  investerarskydd, i den stat där den är etablerad eller  förvaltas, eller vars ledning omfattas av ett sådant  regelverk, och
7. som förvaltas av yrkesverksamma förvaltare för  investerarnas räkning.
Fastighetsinvesteringsföretag
40 §
Med fastighetsinvesteringsföretag avses en enhet
- som har ett stort antal delägare,
- som huvudsakligen innehar fast egendom, och
- vars inkomst endast beskattas i ett led, antingen i enheten  eller hos delägarna, senast ett år efter räkenskapsårets  utgång.
Försäkringsinvesteringsenhet
41 §
Med försäkringsinvesteringsenhet avses en enhet som
1. har etablerats med anledning av skyldigheter enligt ett  försäkrings- eller livränteavtal,
2. uteslutande ägs av en eller flera enheter inom samma  koncern, vilka är föremål för lagstiftning avseende  försäkringsföretag i den stat där  försäkringsinvesteringsenheten hör hemma, och
3. i övrigt uppfyller villkoren för att utgöra antingen en  investeringsfond enligt 39 § eller ett  fastighetsinvesteringsföretag enligt 40 §.
Förfarande
Tilläggsskatterapport
42 §
Med tilläggsskatterapport avses en sådan  tilläggsskatterapport som ska lämnas enligt 33 d kap.  skatteförfarandelagen (2011:1244).
Rapporterande enhet
43 §
Med rapporterande enhet avses en enhet som lämnar  tilläggsskatterapport.
Övrigt
Lågbeskattad koncernenhet
44 §
Med lågbeskattad koncernenhet avses
1. en koncernenhet som hör hemma i en lågskattestat, eller
2. en koncernenhet som är statslös och har ett positivt  justerat resultat och en effektiv skattesats som är lägre än  minimiskattesatsen.
En koncernenhet anses alltid vara lågbeskattad om tillkommande  tilläggsskatt har fördelats till koncernenheten enligt 3 kap. 
40 och 41 §§ eller 4 kap. 19 §.
Lågskattestat
45 §
Med lågskattestat avses, i fråga om en koncern, en stat  där koncernen har
1. en justerad vinst, och
2. en effektiv skattesats som är lägre än minimiskattesatsen.
Stat
46 §
Med stat avses även jurisdiktion.
Modellreglerna
47 §
Med modellreglerna avses the Tax Challenges Arising from  the Digitalisation of the Economy Global Anti-Base Erosion  Model Rules (Pillar Two) antagna av OECD/G20 Inclusive  Framework on BEPS den 14 december 2021.
Statslös koncernenhet
48 §
Med statslös koncernenhet avses en koncernenhet som inte  hör hemma i en stat enligt 1 kap. 13-15 §§.
3 kap. Beräkning av tilläggsskattebeloppet
1 §
I detta kapitel finns bestämmelser om
- beräkning av det justerade resultatet (2-22 §§ ),
- beräkning av justerad skattekostnad (23-36 §§ ), och
- beräkning av tilläggsskattebelopp (37-42 §§ ).
Lag (2024:1248)
.
Beräkning av det justerade resultatet
Huvudprinciper för beräkning
2 §
En koncernenhets justerade resultat är det resultat som  enheten har eller skulle ha redovisat enligt räkenskaper som  upprättats med ledning av de redovisningsprinciper som  tillämpas i dess moderföretags koncernredovisning enligt en  allmänt erkänd redovisningsstandard
- utan hänsyn till elimineringar för koncerninterna  transaktioner, och
- med justeringar enligt 8-22 §§.
I 4, 5 och 7 kap. finns ytterligare bestämmelser som kan  påverka det justerade resultatet. I 7 kap. 50 § finns en  bestämmelse om de värden som resultatberäkningen ska baseras  på för förvärvade enheter.
Moderföretagets koncernredovisning är inte upprättad enligt en  allmänt erkänd redovisningsstandard
3 §
Om koncernredovisningen för en koncernenhets moderföretag  inte är upprättad enligt en allmänt erkänd  redovisningsstandard gäller följande. Koncernenhetens resultat  enligt 2 § ska bestämmas på grundval av de  redovisningsprinciper som moderföretaget har tillämpat i sina  räkenskaper enligt 2 kap. 19 § 3. Om detta resultat har  påverkats av skillnaderna mellan de tillämpade  redovisningsprinciperna och en allmänt erkänd  redovisningsstandard, ska det justeras så att skillnaderna  inte leder till någon betydande snedvridning av konkurrensen.
Moderföretaget upprättar inte någon koncernredovisning
4 §
Om en koncernenhets moderföretag inte har upprättat någon  koncernredovisning enligt 2 kap. 19 § 1-3 gäller följande.  Koncernenhetens resultat enligt 2 § ska bestämmas på grundval  av redovisningsprinciperna i en allmänt erkänd  redovisningsstandard.
Resultatet får även bestämmas enligt redovisningsprinciperna i  en godkänd redovisningsstandard. Om detta resultat har  påverkats av skillnaderna mellan de tillämpade  redovisningsprinciperna och en allmänt erkänd  redovisningsstandard, ska det justeras så att skillnaderna  inte leder till någon betydande snedvridning av konkurrensen.
Alternativregel för beräkningen
5 §
Beräkningen av det justerade resultatet enligt 2 § får i  stället för vad som sägs i den paragrafen utgå från en annan  allmänt erkänd redovisningsstandard eller en godkänd  redovisningsstandard, om
1. det inte skäligen kan krävas att resultatet bestäms med  ledning av moderföretagets redovisningsprinciper,
2. enheten upprättar sina räkenskaper enligt dessa alternativa  principer, och
3. uppgifterna i redovisningen är tillförlitliga.
Om en tillämpning av en sådan redovisningsstandard som avses i  första stycket på en intäktspost, kostnadspost eller annan  transaktion leder till en permanent avvikelse i resultatet i  förhållande till ett resultat, beräknat enligt 2 §, och denna  avvikelse överstiger en miljon euro, ska resultatet justeras.
Vid tillämpningen av den beloppsangivelse i euro som finns i  andra stycket ska belopp i annan valuta räknas om på det sätt  som anges i 1 kap. 4 §.
Särskild regel för beräkningen av nationell tilläggsskatt
6 §
Vid bestämmandet av svensk nationell tilläggsskatt gäller  att beräkningen av det justerade resultatet för svenska  koncernenheter i en koncern ska utgå från en nationell  redovisningsstandard, i stället för vad som framgår av 2-5 §§.
Lag (2024:1248)
.
6 a §
Med en nationell redovisningsstandard avses en allmänt  erkänd redovisningsstandard eller godkänd  redovisningsstandard. Detta förutsätter dock
1. att redovisningsstandarden är tillåten enligt lag eller  godkänd av ett godkänt redovisningsorgan i Sverige,
2. att det följer av lag att alla koncernenheter ska upprätta  redovisning eller att deras redovisning ska vara föremål för  extern revision, och
3. att alla svenska koncernenheter i koncernen använder samma  redovisningsstandard och har samma räkenskapsår som det  räkenskapsår som gäller för moderföretagets  koncernredovisning.
Lag (2024:1248)
.
6 b §
Om beräkningen enligt 6 § utgår från en godkänd  redovisningsstandard ska resultatet justeras för att förhindra  en betydande snedvridning av konkurrensen enligt 7 §.
Lag (2024:1248)
.
Betydande snedvridning av konkurrensen
7 §
En betydande snedvridning av konkurrensen anses uppstå om  tillämpningen av en särskild princip eller ett särskilt  förfarande enligt en godkänd redovisningsstandard för  koncernen som helhet leder till skillnader som uppgår till mer  än 75 miljoner euro under ett räkenskapsår vid en jämförelse  med tillämpning av motsvarande princip eller förfarande enligt  IFRS som antagits av International Accounting Standards Board,  eller IFRS som antagits av unionen i enlighet med förordning 
(EG) nr 1606/2002.
Vid tillämpningen av den beloppsangivelse i euro som finns i  första stycket ska belopp i annan valuta räknas om på det sätt  som anges i 1 kap. 4 §.
Nettoskattekostnad
8 §
Resultatet ska justeras så att det inte påverkas av  nettoskattekostnaderna.
Med nettoskattekostnaderna avses nettoposten av
1. aktuella och uppskjutna medräknade skatter som har  kostnadsförts, inklusive medräknade skatter avseende inkomster  som är undantagna vid beräkningen av det justerade resultatet,
2. uppskjutna skattefordringar som är hänförliga till en  förlust under året,
3. tilläggsskatt, och
4. icke kvalificerat imputationsbelopp.
Undantagna utdelningar
9 §
Utdelning eller annan värdeöverföring som har tagits emot  eller anteciperats och som har sin grund i ägarintressen ska  inte tas med i det justerade resultatet.
Detta gäller dock inte om
1. de andelar som ägarintresset avser är ett portföljinnehav,  och
2. koncernenheten som tar emot utdelningen i ekonomisk mening  har ägt andelarna mindre än ett år vid dagen för utdelningen  eller värdeöverföringen.
En utdelning eller värdeöverföring är inte heller undantagen  om den lämnas av en investeringsenhet eller en  försäkringsinvesteringsenhet och omfattas av ett val enligt 
7 kap. 36 §.
Lag (2024:1248)
.
Utdelning på vissa finansiella instrument
9 a §
Om ett finansiellt instrument i redovisningen delas upp  på en del eget kapital och en del skuld ska mottagen utdelning  som är hänförlig till den del som redovisas som skuld inte  behandlas som utdelning eller annan värdeöverföring enligt 
9 §.
Om ett finansiellt instrument som utfärdats av en koncernenhet  och som innehas av en annan koncernenhet i samma koncern  behandlas som skuld i redovisningen hos en av dessa och som  eget kapital hos den andra, ska utfärdarens klassificering  gälla vid tillämpningen av 9 §.
Lag (2024:1248)
.
Undantagen vinst eller förlust avseende ägarintressen
10 §
Vinster och förluster som ingår i enhetens resultat ska  inte tas med i det justerade resultatet, om
1. de beror på ändringar i det verkliga värdet på ett  ägarintresse som inte är ett portföljinnehav,
2. de avser ett ägarintresse som redovisas enligt  kapitalandelsmetoden, eller
3. de avser vinst eller förlust vid avyttring av ett  ägarintresse som inte utgör ett portföljinnehav.
Omvärdering av materiella anläggningstillgångar
11 §
Resultatet ska justeras med ett belopp som motsvarar en  redovisad värdeförändring, ökad eller minskad med tillhörande  uppskjuten skatt hänförlig till räkenskapsåret, som beror på  tillämpningen av en redovisningsprincip avseende materiella  anläggningstillgångar som innebär att
1. tillgångarna omvärderas löpande i redovisningen till  verkligt värde,
2. värdeförändringen redovisas mot eget kapital, och
3. vinster och förluster därefter inte påverkar  resultaträkningen.
Justering till följd av omorganisering
12 §
Resultatet ska justeras med belopp som avser vinst eller  förlust som ska undantas enligt bestämmelserna om  omorganisering i 7 kap. 59-61 §§. Undantagna vinster ska  minska det justerade resultatet och undantagna förluster ska  öka det justerade resultatet.
Asymmetrisk vinst eller förlust i utländsk valuta
13 §
Resultatet ska justeras för vinst eller förlust i  utländsk valuta för en koncernenhet vars funktionella valuta  och beskattningsvaluta skiljer sig åt. Justering ska göras om  vinsten eller förlusten
1. ingår i koncernenhetens beskattningsbara vinst eller  förlust och är hänförlig till fluktuationer i valutakursen  mellan den funktionella valutan och beskattningsvalutan,
2. ingår i koncernenhetens redovisade resultat och är  hänförlig till fluktuationer i valutakursen mellan den  funktionella valutan och beskattningsvalutan,
3. ingår i koncernenhetens redovisade resultat och är  hänförlig till fluktuationer i valutakursen mellan en tredje  utländsk valuta och koncernenhetens funktionella valuta, eller
4. kan hänföras till fluktuationer i valutakursen mellan en  tredje utländsk valuta och beskattningsvalutan, oavsett om  vinsten eller förlusten i den tredje utländska valutan ingår i  den beskattningsbara inkomsten eller inte.
Den funktionella valutan är den valuta som används för att  fastställa enhetens redovisade resultat. Beskattningsvalutan  är den valuta som används för att fastställa koncernenhetens  skattepliktiga inkomst när medräknade skatter beräknas. En  tredje utländsk valuta är en valuta som varken är enhetens  funktionella valuta eller beskattningsvaluta.
Mutor och böter
14 §
Följande kostnader ska inte räknas med i resultatet:
1. kostnader som hänför sig till betalningar som enligt  reglerna i den stat där koncernenheten eller moderföretaget  hör hemma är olagliga, däribland mutor och olagliga  provisioner, och
2. böter och sanktionsavgifter, om ett bötes- eller  sanktionsbelopp som belastat resultatet för räkenskapsåret  uppgår till eller överstiger 50 000 euro eller vad som  motsvarar 50 000 euro i koncernenhetens funktionella valuta.
Vid tillämpningen av den beloppsangivelse i euro som finns i  första stycket 2 ska belopp i annan valuta räknas om på det  sätt som anges i 1 kap. 4 §.
Fel under tidigare räkenskapsår och byte av  redovisningsprinciper
15 §
Om fel som avser tidigare års resultat och som avser en  intäkt eller kostnad som skulle ha ingått i det justerade  resultatet har korrigerats genom en justering direkt mot eget  kapital, ska det justerade resultatet ökas eller minskas med  ett belopp motsvarande den del av korrigeringsbeloppet som  inte redovisats i resultaträkningen. Detta gäller dock inte om  en sådan korrigering av tidigare fel resulterat i en väsentlig  minskning av en sådan skuld avseende medräknade skatter som  avses i 4 kap. 20 § andra stycket.
Första stycket gäller också i fråga om en korrigeringspost som  uppstått till följd av byte av redovisningsprinciper eller  redovisningspolicy, om den har redovisats direkt mot eget  kapital och avser en intäkt eller kostnad som ska ingå i det  justerade resultatet.
Pensionskostnader
16 §
Resultatet ska justeras för skillnaden mellan den  redovisade pensionskostnaden och det belopp som tillförts en  pensionsenhet för räkenskapsåret. Detta gäller dock bara för  pension som tryggas genom överföring till en pensionsenhet.
Justering av koncerninterna transaktioner
17 §
Resultatet ska justeras enligt följande:
1. Transaktioner mellan koncernenheter som är hemmahörande i  olika stater som inte redovisats till samma belopp i de båda  koncernenheternas räkenskaper eller som inte är i enlighet med  marknadsmässiga villkor ska justeras så att de uppgår till  samma belopp och är i enlighet med sådana villkor.
2. En förlust vid försäljning eller annan överföring av en  tillgång mellan två koncernenheter i samma stat som inte  redovisats enligt marknadsmässiga villkor ska justeras till  det belopp som följer av sådana villkor, om förlusten ska ingå  i beräkningen av det justerade resultatet.
Med marknadsmässiga villkor avses sådana villkor som skulle ha  avtalats mellan sinsemellan oberoende företag för motsvarande  transaktion under jämförbara omständigheter.
Kvalificerade skattetillgodohavanden
18 §
Ett kvalificerat skattetillgodohavande ska tas upp som  intäkt för det år då det har beviljats.
Om det kvalificerade skattetillgodohavandet har beviljats i  samband med en koncernenhets förvärv eller tillverkning av en  tillgång, får enheten välja att i stället fördela intäkten på  tillgångens nyttjandeperiod eller minska värdet beträffande  tilläggsskatt på tillgången. Detta gäller dock bara om enheten  har behandlat tillgodohavandet på samma sätt i sin  redovisning.
En koncernenhet som har beviljats ett kvalificerat  skattetillgodohavande och överlåter det ska behandla  överlåtelsen enligt 18 b §. En koncernenhet som förvärvar ett  kvalificerat skattetillgodohavande ska behandla det enligt 
18 c §.
Lag (2024:1248)
.
Marknadsmässigt överlåtbara skattetillgodohavanden
18 a §
En koncernenhet som har beviljats ett marknadsmässigt  överlåtbart skattetillgodohavande ska ta upp detta som intäkt  för det år då det har beviljats.
Om det marknadsmässigt överlåtbara skattetillgodohavandet har  beviljats i samband med en koncernenhets förvärv eller  tillverkning av en tillgång, får enheten välja att i stället  fördela intäkten på tillgångens nyttjandeperiod eller minska  värdet beträffande tilläggsskatt på tillgången. Detta gäller  dock bara om enheten har hanterat skattetillgodohavandet på  motsvarande sätt i redovisningen.
Till den del skattetillgodohavandet inte längre kan göras  gällande, ska det dras av som kostnad eller föranleda en  höjning av värdet beträffande tilläggsskatt på tillgången.
Lag (2024:1248)
.
18 b §
Om en koncernenhet som har beviljats ett  marknadsmässigt överlåtbart skattetillgodohavande överlåter  detta inom 15 månader från uppkomstårets utgång, ska  försäljningspriset tas upp som intäkt för uppkomståret i  stället för vad som anges i 18 a § andra stycket.
Om en överlåtelse som avses i första stycket sker senare än 
15 månader från uppkomstårets utgång, ska skillnaden mellan  det återstående tillgodohavandet och försäljningspriset dras  av som kostnad för överlåtelseåret. Om koncernenheten har  utnyttjat möjligheten att fördela en intäkt på tillgångens  nyttjandeperiod, ska skillnaden mellan det återstående  tillgodohavandet och försäljningspriset dras av som kostnad  under tillgångens återstående nyttjandeperiod.
Lag (2024:1248)
.
18 c §
En koncernenhet som förvärvar ett marknadsmässigt  överlåtbart skattetillgodohavande och utnyttjar detta för att  minska medräknade skatter, ska ta upp en intäkt för det år som  skatteminskningen erhålls. Intäkten ska uppgå till skillnaden  mellan skatteminskningen och anskaffningsvärdet av den del av  tillgodohavandet som utnyttjas.
Om förvärvaren överlåter skattetillgodohavandet vidare, ska en  vinst tas upp som intäkt och en förlust dras av som kostnad  för överlåtelseåret. Vinsten eller förlusten ska beräknas som  försäljningspriset
- minskat med anskaffningsvärdet för tillgodohavandet,
- ökat med de skatteminskningar som har erhållits, och
- minskat med samtliga belopp som har tagits upp enligt första  stycket.
Om skattetillgodohavandet inte längre kan göras gällande, ska  ett belopp dras av som kostnad. Beloppet ska motsvara  anskaffningsvärdet för skattetillgodohavandet
- ökat med samtliga belopp som har tagits upp enligt första  stycket, och
- minskat med de skatteminskningar som har erhållits.
Lag (2024:1248)
.
Icke marknadsmässigt överlåtbara skattetillgodohavanden och  övriga skattetillgodohavanden
18 d §
Icke marknadsmässigt överlåtbara skattetillgodohavanden  och övriga skattetillgodohavanden ska inte tas upp som intäkt.
Lag (2024:1248)
.
Koncerninterna finansieringsarrangemang
19 §
Resultatet ska ökas med kostnader som är hänförliga till  finansieringsarrangemang genom vilka en eller flera  koncernenheter ger tillgodohavanden till, eller på annat sätt  gör investeringar i, en eller flera andra koncernenheter 
(koncerninternt finansieringsarrangemang) om
1. koncernenheten som har skulden eller som investeringen görs  i hör hemma i en lågskattestat eller i en stat som skulle ha  varit en lågskattestat om kostnaden inte hade belastat  koncernenheten,
2. det koncerninterna finansieringsarrangemanget rimligen kan  förväntas öka koncernhetens kostnader under den tid  finansieringsarrangemanget löper utan att detta leder till en  motsvarande ökning av den beskattningsbara inkomsten för den  koncernenhet som ger krediten eller gör investeringen, och
3. den koncernenhet som ger krediten eller gör investeringen  hör hemma i en stat som inte är en lågskattestat eller som  inte skulle ha varit en lågskattestat om den koncernenheten  inte hade haft de intäkter som är hänförliga till krediten  eller investeringen.
Denna paragraf ska inte tillämpas om 22 § ska tillämpas.
Försäkringsföretag
20 §
Vid beräkning av det justerade resultatet för ett  försäkringsföretag gäller följande:
1. Om försäkringsföretaget har redovisat en sådan  skattekostnad som avses i 25 § 3 ska avdrag göras för  motsvarande belopp som har redovisats som en intäkt och som  avser sådan skatt.
2. Eventuell avkastning på försäkringstagarnas kapital som  inte återspeglas i försäkringsföretagets redovisning av vinst  eller förlust ska tas med, i den mån motsvarande förändring av  skulden till försäkringstagarna återspeglas i dess redovisning  av vinst eller förlust.
3. En förändring av försäkringsföretagets skuld till  försäkringstagare som motsvaras av en utdelning eller annan  värdeöverföring ska inte tas med till den del den inte tas med  vid en tillämpning av 9 §. Detsamma gäller för vinster och  förluster som vid tillämpningen av 10 § inte tas med.
Lag (2024:1248)
.
21 §
Vid beräkning av det justerade resultatet för ömsesidiga  livförsäkringsbolag och livförsäkringsaktiebolag som inte får  dela ut vinst ska avdrag göras för belopp som överförs till en  konsolideringsfond. Belopp som tas i anspråk från  konsolideringsfonden för att täcka en förlust ska läggas till.
Övrigt primärkapital för kapitaltäckningsändamål
22 §
En koncernenhet som emitterat ett instrument för övrigt  primärkapital för kapitaltäckningsändamål ska minska det  justerade resultatet med belopp som inte dragits av som en  kostnad i det redovisade resultatet men som
- redovisats som en minskning av eget kapital för  koncernenheten och
- beror på genomförda eller kommande betalningar som utgör  ränta, utdelning eller liknande.
En koncernenhet som är innehavare av ett instrument för övrigt  primärkapital för kapitaltäckningsändamål ska öka det  justerade resultatet med belopp som inte tagits upp som en  intäkt i det redovisade resultatet men som
- redovisats som en ökning av eget kapital för koncernenheten  och
- beror på genomförda eller kommande betalningar som utgör  ränta, utdelning eller liknande.
Med instrument för övrigt primärkapital för  kapitaltäckningsändamål avses ett instrument som
- emitterats i enlighet med tillsyns- eller regleringskrav för  den finansiella sektorn,
- kan omvandlas till eget kapital eller skrivas ned under  vissa särskilt angivna omständigheter, och
- utformats för att kvittas mot förlust i händelse av  finanskris.
Beräkning av justerad skattekostnad
Beräkning av den justerade skattekostnaden
23 §
Den justerade skattekostnaden är summan av de redovisade  kostnaderna avseende medräknade aktuella skatter efter  justeringar för
1. nettobeloppet för tillägg och minskningar enligt 28 och 
29 §§,
2. det uppskjutna skattejusteringsbeloppet enligt 30-34 d §§,  och
3. nettoförändringen av skatter som redovisas direkt mot eget  kapital till den del de hänför sig till intäkter eller  kostnader som ingår i det justerade resultatet och som  beskattas enligt lokala skatteregler.
Beräkningen av den justerade skattekostnaden ska utgå från den  redovisning som används vid beräkning av det justerade  resultatet enligt  
2-7 §§. Vid beräkningen ska justering bara göras en gång även  om flera bestämmelser skulle kunna gälla för samma  skattebelopp.
I 27 § och i 7 kap. 11, 25, 63 och 64 §§ finns bestämmelser om  fördelning av medräknade skatter till en annan koncernenhet än  den som har tagit upp skatterna i sin redovisning.
Lag (2024:1248)
.
24 §
Vid beräkning av den justerade skattekostnaden ska  följande skatter räknas med (medräknade skatter):
1. skatt som redovisas i enhetens räkenskaper och som avser  koncernenhetens intäkter eller vinst eller dess andel av  intäkter eller vinst i en koncernenhet som den har ett  ägarintresse i,
2. skatt som tas ut enligt ett godkänt utdelningsskattesystem,
3. skatt som påförs i stället för allmänt tillämplig  bolagsskatt, och
4. skatt som tas ut på balanserade vinstmedel och annat eget  kapital, däribland skatter som tas ut på en kombination av  intäkter och eget kapital.
25 §
Vid beräkning av den justerade skattekostnaden ska  följande skatter inte räknas med:
1. tilläggsskatt,
2. icke kvalificerade imputationsbelopp, och
3. skatt som betalas av ett försäkringsföretag och som avser  avkastning på försäkringstagares kapital.
26 §
Skatter som avser vinst eller förlust och hänför sig till  avyttring av fast egendom ska, om valmöjligheten i 4 kap. 9 §  utnyttjas, inte räknas med i den justerade skattekostnaden för  det år som valet görs.
Fördelning av medräknade skatter på utdelning
27 §
Skattekostnader som avses i 24 och 25 §§ i en  koncernenhets räkenskaper och avser utdelning under  räkenskapsåret från en annan koncernenhet ska fördelas till  den koncernenhet som lämnade utdelningen.
Vid beräkning av nationell tilläggsskatt ska den kostnad som  avser utländsk skatt och som fördelas till en svensk  koncernenhet enligt första stycket inte beaktas.
Lag (2024:1248)
.
Justeringar av aktuell skatt
28 §
Skattekostnaden ska ökas med medräknade skatter enligt  följande:
1. skatt som redovisats som en kostnad som påverkar resultatet  före skatt,
2. skatt som avser uppskjutna skattefordringar som hanteras  enligt 4 kap. 14 § första stycket,
3. belopp som avser betalning under räkenskapsåret av skatt  som tidigare år inte räknats med som en skattekostnad för att  skattesituationen då var osäker, och
4. belopp som avser tillgodohavande eller återbetalning av ett  kvalificerat skattetillgodohavande eller ett marknadsmässigt  överlåtbart skattetillgodohavande om beloppet har minskat den  aktuella skattekostnaden i räkenskaperna.
Lag (2024:1248)
.
29 §
Skattekostnaden ska minskas med
1. aktuell skattekostnad som avser intäkter om intäkterna inte  ingår i beräkningen av det justerade resultatet,
2. skattekostnad som avser tillgodohavande eller återbetalning  av ett övrigt skattetillgodohavande om kostnaden inte har  minskat den aktuella skattekostnaden i räkenskaperna,
3. skatt som har återbetalats till eller tillgodoräknats en  koncernenhet, om skatten inte har behandlats som en justering  av skattekostnaderna i räkenskaperna,
4. aktuell skattekostnad som är hänförlig till en osäker  skattesituation, och
5. aktuell skattekostnad som inte förväntas bli betald inom  tre år från räkenskapsårets utgång.
Första stycket 3 ska inte tillämpas på kvalificerade  skattetillgodohavanden, marknadsmässigt överlåtbara  skattetillgodohavanden och icke marknadsmässigt överlåtbara  skattetillgodohavanden.
Lag (2024:1248)
.
29 a §
För en koncernenhet för vilken ett icke marknadsmässigt  överlåtbart skattetillgodohavande har beviljats ska  skattekostnaden minskas med ett belopp som motsvarar den  skatteminskning som enheten får med stöd av tillgodohavandet.  Om tillgodohavandet överlåts ska ersättningen för  tillgodohavandet minska skattekostnaden.
För en koncernenhet som har förvärvat ett icke marknadsmässigt  överlåtbart skattetillgodohavande ska skattekostnaden minskas  med ett belopp som motsvarar skillnaden mellan det återstående  tillgodohavandet vid förvärvet och anskaffningsvärdet. Detta  gäller om inte annat framgår av tredje stycket. För ett visst  år ska minskningen göras med så stor del av beloppet som årets  utnyttjade tillgodohavande utgör av det återstående  tillgodohavandet vid förvärvet.
Om förvärvaren överlåter skattetillgodohavandet vidare ska en  vinst på tillgodohavandet minska skattekostnaden och en  förlust dras av som kostnad.
Lag (2024:1248)
.
Justeringar avseende uppskjuten skatt
30 §
Det uppskjutna skattejusteringsbeloppet uppgår till den  nettopost i räkenskaperna som visar räkenskapsårets förändring  av uppskjutna skatteskulder och skattefordringar med  justeringar enligt 31-34 d §§. Detta gäller under  förutsättning att den skattesats som använts vid beräkningen i  räkenskaperna är lika med eller lägre än minimiskattesatsen.  Om den nationella skattesats som använts vid beräkningen är  högre än minimiskattesatsen, ska det uppskjutna  skattejusteringsbeloppet i stället beräknas utifrån  minimiskattesatsen.
Lag (2024:1248)
.
31 §
Om en uppskjuten skattefordran avseende årets förlust  inte alls har redovisats i räkenskaperna för att kriterierna  för redovisning av fordran inte är uppfyllda, ska det  uppskjutna skattejusteringsbeloppet minskas med ett belopp som  motsvarar den minskning som skulle ha skett om den uppskjutna  skattefordran hade redovisats.
32 §
Om en uppskjuten skattefordran i räkenskaperna har  beräknats utifrån en skattesats som understiger  minimiskattesatsen, får den i stället beaktas till det värde  som den skulle ha haft om den hade beräknats med ledning av  minimiskattesatsen. Som förutsättning för detta gäller att
1. den uppskjutna skattefordran är hänförlig till en justerad  förlust, och
2. omräkningen görs för det år som förlusten uppkommer.
Om en uppskjuten skattefordran ökas enligt första stycket ska  en motsvarande minskning göras av det uppskjutna  skattejusteringsbeloppet.
33 §
Följande ska läggas till vid beräkningen av det  uppskjutna skattejusteringsbeloppet:
1. belopp som enligt 34 § första stycket 2-4 inte har räknats  med vid beräkningen av det uppskjutna skattejusteringsbeloppet  för tidigare räkenskapsår men som har betalats under det  aktuella räkenskapsåret, och
2. belopp som har minskat den justerade skattekostnaden enligt 
35 § första stycket för ett tidigare räkenskapsår, om beloppet  har betalats under det aktuella räkenskapsåret.
Lag (2024:1248)
.
34 §
Följande ska inte räknas med vid beräkningen av det  uppskjutna skattejusteringsbeloppet:
1. skattekostnad som är hänförlig till poster som inte ingår i  beräkningen av det justerade resultatet,
2. skattekostnad som är osäker,
3. skattekostnad som avser utdelning från en koncernenhet,
4. skattekostnad som avser en uppskjuten skatteskuld om  skatteskulden omfattas av ett val enligt 4 kap. 17 §,
5. effekter som uppstår när värdet i redovisningen på en  uppskjuten skattefordran justeras eller när principer för att  ta upp en sådan fordran i redovisningen ändras,
6. skattekostnad som uppstår till följd av att den nationella  skattesatsen ändras, och
7. effekter som uppstår till följd av att skattereduktion  beviljas eller att ett reduktionsbelopp utnyttjas.
34 a §
För en moderenhet som enligt nationella skatteregler är  skattskyldig för inkomst i ett kontrollerat utländskt företag  ska en fiktiv uppskjuten skattefordran beräknas, om
1. enhetens inhemska förlust helt eller delvis ska kvittas mot  den utländska inkomsten,
2. utländsk skatt får avräknas mot enhetens skatt på den  utländska inkomsten först efter kvittning enligt 1,
3. utländsk skatt inte får avräknas senare år, och
4. den inhemska förlust som helt eller delvis har kvittats  enligt 1 ett tidigare år beaktas vid omklassificering av  inhemsk inkomst till utländsk.
Skattefordran ska uppgå till den inhemska förlusten som  kvittas enligt första stycket 1 multiplicerad med det lägsta  av den nationella skattesatsen och minimiskattesatsen.
Om den nationella skattesatsen överstiger minimiskattesatsen,  ska den fiktiva uppskjutna skattefordran räknas om genom att  beloppet enligt andra stycket multipliceras med  minimiskattesatsen och divideras med den tillämpliga  nationella skattesatsen. Om den nationella skattesatsen  därefter ändras, ska kvarstående belopp räknas om enligt den  nya skattesatsen.
Lag (2024:1248)
.
34 b §
Den fiktiva uppskjutna skattefordran ska minska det  uppskjutna skattejusteringsbeloppet det år fordran uppkommer  enligt 34 a §. Om fordran har räknats om enligt 34 a § tredje  stycket sista meningen, ska det uppskjutna  skattejusteringsbeloppet justeras i enlighet med omräkningen.
Fordran ska öka det uppskjutna skattejusteringsbeloppet det år  en sådan omklassificering som anges i 34 a § första stycket 4  sker och utländsk skatt därför avräknas. Ökningen ska uppgå  till ett belopp som motsvarar fordran, dock högst det belopp  som avräknats till följd av omklassificeringen.
Lag (2024:1248)
.
34 c §
För en moderenhet som enligt nationella skatteregler är  skattskyldig för inkomst i ett kontrollerat utländskt företag  ska en särskild uppskjuten skattefordran beräknas, om
1. enhetens inhemska förlust helt eller delvis ska kvittas mot  den utländska inkomsten,
2. utländsk skatt får avräknas mot enhetens skatt på den  utländska inkomsten först efter kvittning enligt 1, och
3. belopp som inte avräknats ett tidigare år får avräknas  senare år mot skatt på den inhemska inkomst som ingår i  beräkningen av enhetens justerade resultat.
Den särskilda uppskjutna skattefordran ska uppgå till det  lägsta av
1. det högsta tillåtna avräkningsbeloppet som enligt  nationella regler får beaktas ett senare år, och
2. moderenhetens inhemska förlust för beskattningsåret enligt  nationella regler multiplicerad med den nationella  skattesatsen.
Om den nationella skattesatsen överstiger minimiskattesatsen,  ska den särskilda uppskjutna skattefordran räknas om genom att  beloppet enligt andra stycket multipliceras med  minimiskattesatsen och divideras med den tillämpliga  nationella skattesatsen. Om den nationella skattesatsen  därefter ändras, ska kvarstående belopp räknas om enligt den  nya skattesatsen.
Lag (2024:1248)
.
34 d §
Den särskilda uppskjutna skattefordran ska minska det  uppskjutna skattejusteringsbeloppet det år fordran uppkommer  enligt 34 c §. Om fordran har räknats om enligt 34 c § tredje  stycket sista meningen, ska det uppskjutna  skattejusteringsbeloppet justeras i enlighet med omräkningen.
Fordran ska öka det uppskjutna skattejusteringsbeloppet det år  avräkning av utländsk skatt sker på det sätt som anges i 
34 c § första stycket 3. Ökningen ska uppgå till ett belopp  som motsvarar fordran, dock högst det belopp med vilket  avräkning har medgetts.
Lag (2024:1248)
.
Tidsgräns för uppskjutna skatteskulder
35 §
Om en uppskjuten skatteskuld som påverkat koncernenhetens  justerade skattekostnad inte återförs, betalas eller regleras  på annat sätt senast vid utgången av det femte räkenskapsåret  från det att den först redovisades i räkenskaperna, ska de  justerade skattekostnaderna för det året då skulden först  redovisades minskas med ett belopp som motsvarar den del av  skulden som kvarstår. Effektiv skattesats och  tilläggsskattebelopp ska då räknas om enligt 37 och 38 §§.  Tillkommande tilläggsskattebelopp ska fördelas enligt 40 och 
41 §§.
I 4 kap. 17 § finns en bestämmelse om att en uppskjuten  skatteskuld inte behöver beaktas.
Lag (2024:1248)
.
36 §
Bestämmelsen i 35 § första stycket gäller inte om den  uppskjutna skatteskulden avser
1. värdeminskningsavdrag avseende materiella tillgångar,
2. kostnader för licenser eller liknande tillgångar som gäller  i förhållande till en offentlig förvaltning och ger rätt att  använda fast egendom eller nyttja en naturresurs, om  nyttjandet medför betydande investeringar i materiella  tillgångar,
3. kostnader för forskning och utveckling,
4. kostnader för avveckling och sanering,
5. orealiserade nettovinster vid redovisning till verkligt  värde,
6. orealiserade nettovinster som beror på fluktuationer i  utländsk valuta,
7. försäkringsreserver och förutbetalda anskaffningskostnader  för försäkringsavtal,
8. vinster från försäljning av materiella  anläggningstillgångar i samma stat som koncernenheten hör  hemma i, om vinsterna återinvesteras i materiella  anläggningstillgångar i samma stat, eller
9. ytterligare belopp som lagts till i redovisningen som en  följd av en förändring av redovisningsprinciperna för de  poster som avses i 1-8.
Beräkning av tilläggsskattebelopp
Beräkningen av den effektiva skattesatsen
37 §
Den effektiva skattesatsen är kvoten av de sammanlagda  justerade skattekostnaderna för koncernenheterna i en stat och  det sammanlagda justerade resultatet för koncernenheterna i  den staten.
Om de sammanlagda justerade skattekostnaderna för  koncernenheterna i en stat uppgår till ett negativt belopp,  ska ett överskjutande skattebelopp bestämmas. Detta gäller  under förutsättning att underskottet som ger upphov till den  negativa skattekostnaden inte kvittas mot tidigare års  överskott vid inkomstbeskattningen. Det överskjutande  skattebeloppet ska bestämmas till samma belopp som den  sammanlagda justerade skattekostnaden uppgår till. Vid  beräkningen av den effektiva skattesatsen ska den sammanlagda  justerade skattekostnaden för koncernenheterna i staten ökas  med ett positivt belopp motsvarande det överskjutande  skattebeloppet.
Justerat resultat och justerad skattekostnad som avser en  koncernenhet som är en investeringsenhet eller en  försäkringsinvesteringsenhet ska inte räknas med. Särskilda  regler för beräkning av effektiv skattesats för sådana enheter  finns i 7 kap. 28 och 29 §§.
Lag (2024:1248)
.
37 a §
Ett överskjutande skattebelopp enligt 37 § eller 4 kap. 
19 a § ska, under varje efterföljande räkenskapsår då det  uppkommer ett positivt justerat resultat i den stat för vilken  ett överskjutande skattebelopp har bestämts och då den  justerade skattekostnaden för staten uppgår till ett positivt  belopp, minska den sammanlagda justerade skattekostnaden för  koncernenheterna i den staten, dock lägst till noll.
Lag (2024:1248)
.
37 b §
Om en, flera eller samtliga koncernenheter som hör  hemma i den stat för vilken ett överskjutande skattebelopp har  bestämts upphör att vara en del av koncernen, ska  överskjutande skattebelopp kvarstå hos den koncern som  koncernenheterna tillhörde under den tid då det överskjutande  skattebeloppet bestämdes.
Lag (2024:1248)
.
37 c §
När ett överskjutande skattebelopp bestäms ska beloppet  registreras i en förteckning över överskjutande skattebelopp.
När ett överskjutande skattebelopp minskar den justerade  skattekostnaden enligt 37 a § ska det överskjutande  skattebeloppet i förteckningen minskas med samma belopp.
Lag (2024:1248)
.
Tilläggsskattebeloppet för koncernenheterna i en stat
38 §
Om den effektiva skattesatsen är lägre än  minimiskattesatsen ska en procentsats för tilläggsskatt  beräknas. Med procentsats för tilläggsskatt avses  minimiskattesatsen minskad med koncernens effektiva skattesats  för räkenskapsåret i den aktuella staten.
Tilläggsskattebeloppet för koncernenheterna i en stat är lika  med enheternas sammantagna överskjutande vinst multiplicerad  med procentsatsen för tilläggsskatt för staten. Med  överskjutande vinst avses det sammanlagda justerade resultatet  för enheterna i en stat minskat med ett substansbelopp  beräknat enligt 5 kap. 2-11 §§. Tilläggsskattebelopp som avser  en koncernenhet som är en investeringsenhet eller en  försäkringsinvesteringsenhet ska inte räknas med. Särskilda  regler för beräkning av tilläggsskattebelopp för  investeringsenheter och försäkringsinvesteringsenheter finns i 
7 kap. 30 och 30 a §§.
Tillkommande tilläggsskattebelopp ska läggas till  tilläggsskattebeloppet för det aktuella räkenskapsåret.  Nationell tilläggsskatt ska dras ifrån eller läggas till  enligt förutsättningarna i 39 §.
Lag (2024:1248)
.
39 §
Tilläggsskattebeloppet för koncernenheterna i en utländsk  stat ska minskas med belopp avseende den nationella  tilläggsskatt som ska betalas i den stat där enheterna hör  hemma.
Till den del nationell tilläggsskatt inte har betalats inom  fyra år efter utgången av det räkenskapsår då den skulle ha  betalats ska den läggas till tilläggsskattebeloppet för  koncernenheterna i den staten i form av ett tillkommande  tilläggsskattebelopp.
Lag (2024:1248)
.
Tilläggsskattebeloppet för en koncernenhet
40 §
Tilläggsskattebeloppet enligt 38 § ska fördelas mellan  koncernenheterna i staten utifrån hur stor andel enhetens  justerade vinst är av den justerade vinsten för samtliga  koncernenheter som har justerad vinst och hör hemma i den  staten. Ingen del av tilläggsskattebeloppet ska fördelas till  koncernenheter som har justerad förlust.
Om tilläggsskattebeloppet för koncernenheterna i en stat  endast består av tillkommande tilläggsskattebelopp och det  inte finns någon justerad vinst i staten under räkenskapsåret,  ska tilläggsskatten fördelas mellan koncernenheterna i staten  enligt första stycket utifrån deras justerade vinst under de  räkenskapsår som omräkningen avser.
41 §
Om tillkommande tilläggsskattebelopp fördelas enligt 40 §  andra stycket till koncernenheter i en stat där  koncernenheterna inte har någon justerad vinst, gäller  följande vid beräkningen enligt 6 kap. 4-7 §§ av en  moderenhets andel av det tillkommande tilläggsskattebeloppet.  Varje koncernenhet ska då anses ha en justerad vinst som  motsvarar det tillkommande tilläggsskattebelopp som fördelats  till den koncernenheten dividerat med minimiskattesatsen.
Statslösa koncernenheter
42 §
För statslösa koncernenheter ska såväl den effektiva  skattesatsen som tilläggsskattebeloppet beräknas enhet för  enhet.
4 kap. Val, tillkommande tilläggsskattebelopp i vissa fall och  justering av skattekostnad
1 §
I detta kapitel finns bestämmelser om
- val som påverkar det justerade resultatet (2-12 k §§ ),
- val som påverkar den justerade skattekostnaden (13-17 §§ ),
- tillkommande tilläggsskattebelopp när det sammanlagda  justerade resultatet i en stat är en förlust (18-19 a §§ ),
- justering av skattekostnad i efterhand (20-24 §§ ), och
- uppskjutna skattefordringar, uppskjutna skatteskulder och  överförda tillgångar vid övergången till systemet (25-28 b §§).
Lag (2024:1248)
.
Val som påverkar det justerade resultatet
Beräkning av det justerade resultatet vid aktiebaserad  ersättning
2 §
Vid beräkningen av det justerade resultatet för en  koncernenhet får den rapporterande enheten välja att, i fråga  om aktiebaserad ersättning, i stället för den redovisade  kostnaden beräkna resultatet med ledning av den kostnad som  behandlas som avdragsgill vid enhetens inkomstbeskattning. Då  gäller bestämmelserna i 3-5 §§.
Ett val enligt första stycket gäller för samtliga  koncernenheter i samma stat under det räkenskapsår som valet  avser och de efterföljande räkenskapsår som omfattas av valet.  Ett sådant val gäller i fem år från och med det räkenskapsår  som valet avser. Därefter fortsätter valet att gälla, om den  rapporterande enheten inte återkallar valet. Om valet  återkallas kan ett nytt val enligt första stycket göras först  fem år efter det år som återkallelsen avser.
3 §
Om instrument som är hänförliga till aktiebaserad  ersättning förfaller utan att utnyttjas, ska vid beräkningen  av det justerade resultatet hela den kostnad som för tidigare  räkenskapsår har minskat det justerade resultatet tas upp för  det räkenskapsår då möjligheten att utnyttja instrumentet  förföll.
4 §
Om en del av kostnaden för den aktiebaserade ersättningen  har redovisats före det räkenskapsår då ett val enligt 2 §  görs, ska resultatet korrigeras för det år då valet görs. Vid  beräkningen av det justerade resultatet ska resultatet  justeras med ett belopp som motsvarar skillnaden mellan summan  av de belopp som har dragits av vid beräkningen av det  justerade resultatet för tidigare år och summan av de belopp  som skulle ha dragits av, om valet enligt 2 § hade gjorts för  de tidigare räkenskapsåren.
5 §
Om ett val enligt 2 § återkallas gäller följande. Vid  beräkningen av det justerade resultatet för det räkenskapsår  som återkallelsen avser ska en intäkt tas upp. Intäkten ska  uppgå till summan av de belopp som för tidigare räkenskapsår  har dragits av från det justerade resultatet minskad med  summan av de redovisade kostnaderna. Detta gäller endast för  positiva belopp och för belopp som avser ersättning som inte  realiserats eller betalats ut före det räkenskapsår då valet  återkallas.
Tillgångar och skulder som redovisas till verkligt värde
6 §
Vid beräkningen av det justerade resultatet för en  koncernenhet får den rapporterande enheten, avseende  tillgångar och skulder som tas upp till verkligt värde i  redovisningen, välja att i stället lägga realiserade vinster  och förluster till grund för beräkningen. I så fall ska  undantag göras för vinst eller förlust som beror på att  redovisningen sker till verkligt värde. Vid avyttring eller  återbetalning ska realiserade vinster och förluster ligga till  grund för beräkningen.
Om valet enligt första stycket görs för samma räkenskapsår som  tillgången förvärvas eller skulden uppkommer, ska  anskaffningsvärdet ligga till grund för beräkningen av det  justerade resultatet. Om valet görs för ett senare år än det  år då tillgången förvärvades eller skulden uppkom, ska i  stället det bokförda värdet den första dagen på det  räkenskapsår som valet avser ligga till grund för beräkningen.
7 §
Ett val enligt 6 § gäller för samtliga koncernenheter i  samma stat och för samtliga tillgångar som redovisas till  verkligt värde. Den rapporterande enheten kan dock välja att  begränsa valet till att endast gälla materiella tillgångar  eller sådana tillgångar och skulder som innehas av  investeringsenheter.
Valet gäller i fem år från och med det räkenskapsår som valet  avser. Därefter fortsätter valet att gälla, om den  rapporterande enheten inte återkallar valet. Om valet  återkallas kan ett nytt val enligt första stycket göras först  fem år efter det år som återkallelsen avser.
8 §
Om valet återkallas ska ett belopp tas med vid beräkningen  av det justerade resultatet. Detta belopp ska uppgå till  skillnaden mellan
1. tillgångens eller skuldens verkliga värde den första dagen  på det räkenskapsår som återkallelsen avser, och
2. det värde som legat till grund för beräkningen av det  justerade resultatet.
Vinst eller förlust vid avyttring av fast egendom
9 §
Vid beräkningen av det justerade resultatet får den  rapporterande enheten välja att behandla vinst eller förlust  vid avyttring av fast egendom på det sätt som framgår av 10 §,  om
1. den fasta egendomen finns i samma stat som den avyttrande  koncernenheten hör hemma i,
2. förvärvaren inte ingår i samma koncern som den avyttrande  koncernenheten, och
3. den enhet som utnyttjar vinsten eller förlusten för  avräkning hör hemma i samma stat som den koncernenhet som  avyttrat fastigheten med vinst.
Ett val enligt första stycket gäller för det räkenskapsår som  valet avser.
10 §
Sådan vinst som avses i 9 § ska avräknas mot  koncernenhetens eller en annan koncernenhets förlust vid en  sådan avyttring som avses i 9 § under räkenskapsåret eller de  fyra år som föregår detta (femårsperioden). Vinsten ska först  avräknas mot förlust som uppstått under femårsperiodens första  räkenskapsår. Återstående vinst ska avräknas mot förluster  senare år under femårsperioden.
Om det återstår vinst efter att den avräknats mot förluster  enligt första stycket ska vinsten fördelas jämnt över  femårsperioden. Vinsten ska hänföras till de koncernenheter  som hör hemma i samma stat som den avyttrande koncernenheten  och som gjort sådana vinster som avses i 9 §. Den återstående  vinsten ska fördelas proportionellt med hänsyn till  koncernenhetens vinst i förhållande till motsvarande vinster  för alla koncernenheter i staten. Om det under något  räkenskapsår inte finns någon koncernenhet som har gjort en  sådan vinst som avses i 9 §, ska det återstående beloppet för  det året fördelas lika mellan koncernenheterna i staten.
11 §
Ett val enligt 9 § medför att justerat resultat, effektiv  skattesats och tilläggsskattebelopp enligt 3 kap. ska räknas  om för samtliga koncernenheter och räkenskapsår som berörs av  valet. Den tilläggsskatt som tillkommer ska enligt 3 kap. 38 §  läggas till tilläggsskattebeloppet för det år som valet enligt 
9 § avser. Tillkommande tilläggsskattebelopp ska fördelas  enligt 3 kap. 40 och 41 §§.
I 3 kap. 26 § finns en bestämmelse som avser skatter  hänförliga till vinster eller förluster när 9 § tillämpas.
Transaktioner mellan koncernenheter som ingår i en grupp för  skattekonsolidering
12 §
Vid beräkningen av det justerade resultatet får den  rapporterande enheten välja att eliminera koncerninterna  intäkter, kostnader, vinster och förluster om koncernenheterna
1. hör hemma i samma stat, och
2. ingår i en grupp för konsolidering av skatt.
För det år då valet görs eller återkallas ska justeringar  göras så att poster inte beaktas mer än en gång och inte  heller utelämnas helt.
Ett val enligt första stycket gäller i fem år från och med det  räkenskapsår som valet avser. Därefter fortsätter valet att  gälla, om den rapporterande enheten inte återkallar valet. Om  valet återkallas kan ett nytt val enligt första stycket göras  först fem år efter det år som återkallelsen avser.
Nettoinvestering i utlandsverksamhet
12 a §
Vid beräkningen av det justerade resultatet för en  koncernenhet får den rapporterande enheten välja att inte ta  med vinster och förluster som återspeglas i koncernenhetens  redovisade resultat och som är hänförliga till  valutakursförändringar avseende säkringsinstrument, om
1. den aktuella valutakursrisken som har säkrats genom  säkringsinstrumentet avser ett ägarintresse som inte är ett  portföljinnehav,
2. vinster och förluster hänförliga till säkringsinstrumentet  redovisas direkt mot eget kapital i moderföretagets  koncernredovisning, och
3. säkringsinstrumentet utgör en effektiv säkring enligt de  redovisningsprinciper som tillämpas i moderföretagets  koncernredovisning.
Ett val enligt första stycket gäller i fem år från och med det  räkenskapsår som valet avser. Därefter fortsätter valet att  gälla, om den rapporterande enheten inte återkallar valet. Om  valet återkallas kan ett nytt val enligt första stycket göras  först fem år efter det år som återkallelsen avser.
Lag (2024:1248)
.
Ackordsvinster
12 b §
Vid beräkningen av det justerade resultatet för en  koncernenhet får den rapporterande enheten välja att inte ta  med en ackordsvinst, om ackordet följer av ett konkurs- eller  insolvensförfarande som
1. övervakas av en domstol eller motsvarande instans, eller
2. hanteras av en oberoende konkursförvaltare eller  motsvarande befattningshavare.
Den rapporterande enheten får också välja att inte ta med en  ackordsvinst, om
1. ackordet ingår i en ackordsuppgörelse som omfattar minst en  borgenär som inte är närstående till gäldenären, och
2. det på grundval av utredning från en oberoende part kan  antas att gäldenären skulle ha blivit insolvent inom tolv  månader, om uppgörelsen inte hade omfattat borgenärerna som  inte är närstående till gäldenären.
Lag (2024:1248)
.
12 c §
Vid beräkningen av det justerade resultatet för en  koncernenhet får den rapporterande enheten också välja att  inte ta med en ackordsvinst i det justerade resultatet, om
1. ackord beviljas i förhållande till en borgenär som inte är  närstående till gäldenären, och
2. gäldenärens skulder omedelbart före ackordsuppgörelsen  översteg det verkliga värdet av gäldenärens tillgångar.
Det belopp som undantas vid beräkningen får högst uppgå till  det lägsta av
1. det belopp med vilket gäldenärens skulder översteg det  verkliga värdet av dess tillgångar omedelbart före  ackordsuppgörelsen, och
2. det belopp av ackordsvinsten som inte är en skattepliktig  intäkt vid inkomstbeskattningen i den stat där gäldenären hör  hemma.
Lag (2024:1248)
.
12 d §
Vid tillämpningen av 12 b och 12 c §§ ska bedömningen  av om två företag är närstående göras i enlighet med artikel 
5.8 i OECD:s modellavtal för skatter på inkomst och  förmögenhet.
Lag (2024:1248)
.
Undantagna utdelningar och andra värdeöverföringar
12 e §
Vid beräkningen av det justerade resultatet för en  koncernenhet får den rapporterande enheten välja att ta med  sådana utdelningar och andra värdeöverföringar från  portföljinnehav som enligt 3 kap. 9 § inte ska tas med.
Ett val enligt första stycket gäller i fem år från och med det  räkenskapsår som valet avser. Därefter fortsätter valet att  gälla, om den rapporterande enheten inte återkallar valet. Om  valet återkallas kan ett nytt val enligt första stycket göras  först fem år efter det år som återkallelsen avser.
Lag (2024:1248)
.
Undantagen vinst eller förlust avseende ägarintressen
12 f §
Vid beräkningen av det justerade resultatet för en  koncernenhet får den rapporterande enheten välja att ta med  redovisad vinst eller förlust avseende ägarintressen som  enligt 3 kap. 10 § inte ska tas med och som inte utgör  kvalificerade ägarintressen. Valet innebär att följande poster  ska tas med vid beräkningen av det justerade resultatet:
1. redovisade poster avseende vinst eller förlust hänförlig  till värdering till verkligt värde eller nedskrivning av ett  ägarintresse om ägarenheten beskattas för värdeförändringen  eller, om ägarenheten beskattas först vid realisering,  ägarenhetens bokförda uppskjutna skatt har påverkats av  värdeförändringen,
2. redovisade poster avseende vinst eller förlust hänförlig  till ett ägarintresse i en skattetransparent enhet som  ägarenheten redovisar enligt kapitalandelsmetoden, och
3. vinst eller förlust hänförlig till avyttring av ett  ägarintresse om vinsten är skattepliktig och förlusten  avdragsgill vid den nationella inkomstbeskattningen.
Lag (2024:1248)
.
12 g §
Ett val enligt 12 f § gäller för samtliga  koncernenheter som hör hemma i samma stat och för samtliga  sådana ägarintressen som dessa koncernenheter innehar. Valet  gäller i fem år från och med det räkenskapsår som valet avser.  Därefter fortsätter valet att gälla, om den rapporterande  enheten inte återkallar valet. Om valet återkallas kan ett  nytt val göras först fem år efter det år som återkallelsen  avser.
Om ett ägarintresse har gett upphov till en förlust eller ett  kostnadsavdrag som har beaktats vid beräkningen av det  justerade resultatet ska dock det ägarintresset fortfarande  omfattas av valet, även om valet i övrigt återkallas.
Lag (2024:1248)
.
12 h §
Med kvalificerat ägarintresse avses ett ägarintresse i  en skattetransparent enhet under förutsättning att
- investeringen behandlas som en ägarandel enligt nationell  skattelagstiftning och enligt en allmänt erkänd  redovisningsstandard i den stat där den skattetransparenta  enheten bedriver verksamhet,
- den skattetransparenta enhetens tillgångar, skulder,  intäkter, kostnader och kassaflöden inte tas upp i samma  koncernredovisning som ägarenhetens tillgångar, skulder,  intäkter, kostnader och kassaflöden, och
- investeringen i ägarintresset rimligen kan förväntas ge en  positiv avkastning endast på grund av möjligheten för  ägarenheten att tillgodogöra sig skattetillgodohavanden som  inte är kvalificerade skattetillgodohavanden.
Bedömningen av vilken avkastning som rimligen kan förväntas  ska baseras på vad som är känt vid tidpunkten för  investeringen.
Lag (2024:1248)
.
12 i §
För en ägarenhet som omfattas av ett val enligt 12 f §  gäller följande avseende en kvalificerad transparent  skatteförmån hänförlig till innehav av ett kvalificerat  ägarintresse. Om ägarenheten i sin redovisning har hanterat  skatteförmånen som en minskning av enhetens skattekostnad, ska  skatteförmånen läggas till vid beräkningen av den justerade  skattekostnaden
för koncernenheten. Förmånen ska i stället behandlas som en  återbetalning av investerat belopp, till den del förmånen  tillsammans med utdelning, återbetalning från det  kvalificerade ägarintresset eller köpeskilling vid avyttring  av ägarintresset sammantaget motsvarar ägarenhetens  anskaffningskostnad för det kvalificerade ägarintresset.
När anskaffningskostnaden för det kvalificerade ägarintresset  anses helt återbetald enligt första stycket, ska ytterligare  kvalificerad transparent skatteförmån, utdelning eller  återbetalning från det kvalificerade ägarintresset som  tillkommer ägarenheten minska den justerade skattekostnaden.  Motsvarande gäller för köpeskilling vid avyttring av det  kvalificerade ägarintresset.
Lag (2024:1248)
.
12 j §
Om koncernenheten i sin redovisning periodiserar den  kvalificerade transparenta skatteförmånen proportionerligt  över det kvalificerade ägarintressets förväntade innehavstid,  ska samma periodisering gälla vid tillämpning av 12 i §.
Om koncernenheten inte tillämpar proportionerlig periodisering  i sin redovisning kan den rapporterande enheten välja att ändå  tillämpa sådan periodisering vid beräkningen av den justerade  skattekostnaden för ägarenheten. Ett sådant val måste göras  avseende det tidigaste av det första år som ägarenheten  innehar det aktuella kvalificerade ägarintresset och det  första år som ägarenheten omfattas av denna lag eller av  utländsk lagstiftning som är likvärdig med och administreras  på ett sätt som är förenligt med bestämmelserna i rådets  direktiv 2022/2523 i den ursprungliga lydelsen eller, när det  gäller en stat utanför Europeiska unionen, modellreglerna.
Lag (2024:1248)
.
12 k §
Med kvalificerad transparent skatteförmån avses det  belopp som motsvarar summan av
- skattetillgodohavanden som tillgodoräknas en ägarenhet av  ett kvalificerat ägarintresse, och
- underskott hänförligt till ett kvalificerat ägarintresse som  är skattemässigt avdragsgillt för ägarenheten, multiplicerat  med den nominella inkomstskattesats som ägarenheten beskattas  med i den stat där den hör hemma.
Lag (2024:1248)
.
Val som påverkar den justerade skattekostnaden
Alternativregel för uppskjuten skattefordran
13 §
Vid beräkning av den effektiva skattesatsen i en stat  enligt 3 kap. 37 § får den rapporterande enheten välja att, i  stället för att för koncernenheterna i staten beakta  uppskjutna skattejusteringsbelopp beräknade enligt 3 kap. 30-36 §§, ta upp en särskild uppskjuten skattefordran. Detta  gäller bara om det sammanlagda justerade resultatet för de  koncernenheter som hör hemma i staten är en förlust. Den  särskilda uppskjutna skattefordran ska motsvara  koncernenheternas sammanlagda justerade förlust multiplicerad  med minimiskattesatsen.
Ett val enligt första stycket gäller för samtliga  koncernenheter i den aktuella staten och får inte göras  avseende koncernenheter som hör hemma i en stat som har ett  godkänt utdelningsskattesystem som kan vara tillämpligt för  någon av de aktuella koncernenheterna.
Ett val enligt första stycket får göras endast för det första  räkenskapsår som en enhet i den stat som valet gäller ingår i  den koncern som omfattas av denna lag eller av utländsk  lagstiftning som är likvärdig med och administreras på ett  sätt som är förenligt med bestämmelserna i rådets direktiv 
2022/2523 i den ursprungliga lydelsen eller, när det gäller en  stat utanför Europeiska unionen, modellreglerna. Därefter  fortsätter valet att gälla, om den rapporterande enheten inte  återkallar valet.
Lag (2024:1248)
.
14 §
En särskild uppskjuten skattefordran enligt 13 § ska  minskas för det räkenskapsår då det sammanlagda justerade  resultatet för koncernenheterna i staten är en vinst.  Minskningen ska uppgå till det lägsta av
1. det belopp som motsvarar den justerade vinsten  multiplicerad med minimiskattesatsen, och
2. det belopp som skattefordran uppgår till.
Återstående skattefordran ska överföras till efterföljande  räkenskapsår och läggas samman med motsvarande fordringar  under dessa år.
15 §
Om den rapporterande enheten återkallar valet enligt 13 §  ska den särskilda uppskjutna skattefordran minskas till noll  med verkan från den första dagen på det räkenskapsår som  återkallelsen avser.
16 §
Om valet enligt 13 § avser en delägarbeskattad enhet som  är ett moderföretag ska den särskilda uppskjutna skattefordran  beräknas med hänsyn till enhetens justerade förlust efter de  justeringar som avses i 7 kap. 14 §.
Uppskjuten skatteskuld
17 §
Den rapporterande enheten får välja att vid beräkningen  av den justerade skattekostnaden inte beakta en uppskjuten  skatteskuld som inte förväntas bli reglerad inom den tid som  anges i 3 kap. 35 § första stycket.
Ett sådant val gäller för det räkenskapsår som valet avser.
Lag (2024:1248)
.
Tillkommande tilläggsskattebelopp när det sammanlagda  justerade resultatet i en stat är en förlust
18 §
Ett tillkommande tilläggsskattebelopp ska beräknas, om
1. det sammanlagda justerade resultatet för koncernenheterna i  en stat är en förlust, och
2. den justerade skattekostnaden är
a) ett negativt belopp, och
b) lägre än ett belopp som beräknas genom att den justerade  förlusten multipliceras med minimiskattesatsen.
Det tillkommande tilläggsskattebeloppet ska uppgå till  skillnaden mellan den justerade skattekostnaden och den  justerade förlusten multiplicerad med minimiskattesatsen.
Lag (2024:1248)
.
19 §
Tillkommande tilläggsskattebelopp enligt 18 § ska  fördelas till koncernenheter i staten med justerade  skattekostnader som
1. understiger noll, och
2. understiger det justerade resultatet multiplicerat med  minimiskattesatsen.
Beloppet ska fördelas proportionellt. Det belopp som ska  hänföras till respektive enhet beräknas genom att den  justerade skattekostnaden för enheten dras av från dess  justerade resultat multiplicerat med minimiskattesatsen.
En koncernenhet ska vid beräkningen enligt 6 kap. 4-7 §§ anses  ha en justerad vinst som motsvarar det tillkommande  tilläggsskattebelopp som fördelats på den koncernenheten  dividerat med minimiskattesatsen.
19 a §
Om ett tillkommande tilläggsskattebelopp ska beräknas  enligt 18 § kan den rapporterande enheten välja att i stället  för att tillämpa 18 och 19 §§ beräkna ett överskjutande  skattebelopp. Detta gäller under förutsättning att  underskottet som ger upphov till den negativa skattekostnaden  inte kvittas mot tidigare års överskott vid  inkomstbeskattningen. Ett sådant val gäller för det  räkenskapsår som valet avser.
Det överskjutande skattebeloppet ska uppgå till skillnaden  mellan den justerade skattekostnaden och den justerade  förlusten multiplicerad med minimiskattesatsen.
Vad som sägs i 3 kap. 37 a-37 c §§ gäller för ett  överskjutande skattebelopp beräknat enligt första och andra  styckena.
Lag (2024:1248)
.
Justering av skattekostnad i efterhand
20 §
Om en koncernenhet justerar kostnaden för medräknade  skatter i räkenskaperna för ett tidigare räkenskapsår, ska den  justerade skattekostnaden inte ändras för det tidigare året. I  stället ska motsvarande belopp påverka den justerade  skattekostnaden för det aktuella räkenskapsåret.
Om en sådan justering innebär att skattekostnaden minskar ska  dock den effektiva skattesatsen och tilläggsskattebeloppet  räknas om i enlighet med 3 kap. 37 och 38 §§ för det år  justeringen avser (justeringsåret) och de efterföljande år som  påverkas. Ett tillkommande tilläggsskattebelopp ska enligt 
3 kap. 38 § läggas till tilläggsskattebeloppet för det  aktuella räkenskapsåret och ska fördelas enligt 3 kap. 40 och 
41 §§.
21 §
Den rapporterande enheten får välja att låta en  oväsentlig minskning av skattekostnaden för medräknade skatter  påverka det innevarande räkenskapsåret i stället för  justeringsåret.
En minskning av skattekostnaden är oväsentlig om minskningarna  sammantaget för koncernenheterna i den aktuella staten  understiger en miljon euro. Vid tillämpningen av  beloppsangivelsen i euro ska belopp i annan valuta räknas om  på det sätt som anges i 1 kap. 4 §.
Ett val enligt första stycket gäller för det räkenskapsår som  valet avser.
22 §
Om skattesatsen i en stat sänks så att den understiger  minimiskattesatsen och det leder till att den uppskjutna  skattekostnaden för en koncernenhet minskar, ska ett belopp  som motsvarar förändringen behandlas enligt 20 och 21 §§.
23 §
Om en uppskjuten skattekostnad har beräknats enligt en  nationell skattesats som är lägre än minimiskattesatsen och  den nationella skattesatsen höjs, ska den uppskjutna  skattekostnad som följer av en sådan höjning behandlas enligt 
20 § för det räkenskapsår då skatten betalas.
Justeringen enligt första stycket får inte överstiga ett  belopp som motsvarar den uppskjutna skattekostnaden beräknad  enligt minimiskattesatsen.
24 §
Om mer än en miljon euro av en koncernenhets aktuella  skattekostnad, som ingår i de medräknade skatterna, inte har  betalats inom tre år från räkenskapsårets utgång, ska justerad  skattekostnad, effektiv skattesats och tilläggsskattebelopp  räknas om. Den justerade skattekostnaden ska då minskas med  det obetalda beloppet. Vid tillämpningen av beloppsangivelsen  i euro ska belopp i annan valuta räknas om på det sätt som  anges i 1 kap. 4 §.
Den effektiva skattesatsen och tilläggsskattebeloppet ska då  räknas om i enlighet med 3 kap. 37 och 38 §§ för  justeringsåret och de efterföljande år som påverkas. Ett  tillkommande tilläggsskattebelopp ska enligt 3 kap. 38 §  läggas till tilläggsskattebeloppet för det innevarande  räkenskapsåret och ska fördelas enligt 3 kap. 40 och 41 §§.
Uppskjutna skattefordringar, uppskjutna skatteskulder och  överförda tillgångar vid övergången till systemet
25 §
Vid fastställande av den effektiva skattesatsen för  koncernenheter i en stat för ett övergångsår enligt 26 § och  för varje därpå följande räkenskapsår ska alla de uppskjutna  skattefordringar och uppskjutna skatteskulder som återspeglas  eller redovisas i alla koncernenheters räkenskaper i en stat  beaktas för övergångsåret.
Uppskjutna skattefordringar och uppskjutna skatteskulder ska  räknas med utifrån den skattesats som är lägst av  minimiskattesatsen och den tillämpliga nationella  skattesatsen. En uppskjuten skattefordran som har redovisats  till en skattesats som är lägre än minimiskattesatsen får dock  räknas om enligt minimiskattesatsen om den skattskyldige kan  visa att den uppskjutna skattefordran är hänförlig till en  justerad förlust.
Effekter som uppstår när värdet på en uppskjuten skattefordran  justeras eller när principer för att ta upp en sådan fordran i  räkenskaperna ändras ska inte påverka värdet av den uppskjutna  skattefordran.
25 a §
Om en fordran avseende avräkning av utländsk skatt har  beräknats enligt en skattesats som överstiger  minimiskattesatsen, ska den räknas om genom att det redovisade  beloppet multipliceras med minimiskattesatsen och divideras  med den tillämpliga nationella skattesatsen. Om den nationella  skattesatsen därefter ändras, ska kvarstående belopp räknas om  enligt den nya skattesatsen.
Lag (2024:1248)
.
25 b §
Om ett skattetillgodohavande har uppkommit före  övergångsåret men utnyttjas under ett senare år, ska  skattekostnaden inte minskas enligt 3 kap. 29 §.
Lag (2024:1248)
.
25 c §
Lag (2024:1248)
.
Om en uppskjuten skattefordran inte alls har redovisats  i räkenskaperna för att kriterierna för redovisning av fordran  inte är uppfyllda, ska fordran ändå tas upp vid tillämpning av 
25 §.
Lag (2024:1248)
.
26 §
Med övergångsår för en stat avses det första räkenskapsår  då en koncernenhet omfattas av en lagstiftning som är  likvärdig med och administreras på ett sätt som är förenligt  med
1. bestämmelserna i rådets direktiv 2022/2523, i den  ursprungliga lydelsen, eller
2. när det gäller en stat utanför Europeiska unionen,  modellreglerna.
27 §
Uppskjutna skattefordringar och uppskjutna skatteskulder  som avses i 25 § ska inte justeras enligt 3 kap. 34 eller 
35 §.
Uppskjutna skattefordringar som härrör från sådana poster som  enligt 3 kap. inte ska ingå vid beräkningen av det justerade  resultatet ska dock undantas från den beräkning som avses i 
25 § när sådana uppskjutna skattefordringar uppkommer i en  transaktion som har ägt rum efter den 30 november 2021.
Lag (2024:1248)
.
28 §
Vid överföring av tillgångar mellan koncernenheter efter  den 30 november 2021 men före början av den överförande  koncernenhetens övergångsår, ska värdet beträffande  tilläggsskatt för de överförda tillgångarna vid överföringen  anses motsvara tillgångarnas värde enligt den överförande  koncernenhetens redovisning. Detta gäller dock inte för  lagertillgångar. Uppskjutna skattefordringar och skatteskulder  ska fastställas på grundval av samma värde.
Första stycket gäller för samtliga transaktioner som  redovisningsmässigt behandlas som överföring av äganderätten  från en part till en annan. Bestämmelsen ska även tillämpas om  en koncernenhet skriver upp värdet på tillgångar i  redovisningen.
Om parterna redovisar intäkter och motsvarande kostnader under  samma räkenskapsår, ska första och andra styckena inte  tillämpas på leasingavtal, licensavtal och swapavtal som  reglerar totalavkastning.
Lag (2024:1248)
.
28 a §
Vid transaktioner som avses i 28 § får den förvärvande  koncern-enheten ta upp en fordran avseende uppskjuten skatt  till den del den avyttrande koncernenheten har beskattats för  transaktionen.
En fordran avseende uppskjuten skatt enligt första stycket får  inte överstiga skillnaden mellan det skattemässiga värdet på  en tillgång enligt lokala skatteregler och värdet enligt 28 §  multiplicerad med minimiskattesatsen. En sådan fordran ska  inte påverka det uppskjutna skattejusteringsbeloppet enligt 
3 kap. 30-34 d §§ för det år då fordran uppkommer. I stället  ska fordrans värde justeras årligen i proportion till den  minskning av det bokförda värdet för tillgången som görs det  året.
Lag (2024:1248)
.
28 b §
Vid transaktioner som avses i 28 § kan den förvärvande  koncernenheten välja att, i stället för värdet enligt den  paragrafen, använda tillgångens verkliga värde. Detta gäller  om
- koncernenheten i redovisningen tar upp tillgången till  verkligt värde, och
- en fordran avseende uppskjuten skatt enligt 28 a § skulle ha  uppgått till skillnaden mellan det skattemässiga värdet enligt  lokala skatteregler och värdet enligt 28 § multiplicerad med  minimiskattesatsen om 28 a § hade tillämpats.
Lag (2024:1248)
.
5 kap. Substansbelopp, verksamhet av begränsad betydelse och  internationell sjöfartsverksamhet
1 §
I detta kapitel finns bestämmelser om
- substansbelopp (2-11 §§ ),
- undantag vid verksamhet av begränsad betydelse (12-14 §§ ),  och
- undantag för internationell sjöfartsverksamhet (15-19 §§ ).
Lag (2024:1248)
.
Substansbelopp
Beräkningen av substansbeloppet
2 §
Vid beräkningen enligt 3 kap. 38 § av den överskjutande  vinsten ska en koncerns sammanlagda justerade resultat i en  stat minskas med ett substansbelopp. Substansbeloppet för  samtliga koncernenheter som hör hemma i en stat är summan av  ett belopp som avser personalkostnader beräknade enligt 3 §  och ett belopp som avser materiella anläggningstillgångar  beräknat enligt 4 §.
Första stycket gäller inte för investeringsenheter eller  försäkringsinvesteringsenheter.
Lag (2024:1248)
.
Personalkostnader
3 §
Beloppet för personalkostnader för anställda och oberoende  uppdragstagare som arbetar i en koncernenhets ordinarie  verksamhet och under koncernens ledning och kontroll beräknas  enligt följande. Om dessa anställda och uppdragstagare arbetar  mer än femtio procent av sin arbetstid för koncernen i den  stat där koncernenheten hör hemma, är beloppet för  koncernenheten fem procent av kostnaderna för dem. För dem som  arbetar högst femtio procent av sin arbetstid för koncernen i  den stat där koncernenheten hör hemma, är beloppet i stället  fem procent av den andel av kostnaderna som hänför sig till  arbetet där.
Följande ska inte ingå i beräkningen:
1. personalkostnader som lagts till balansvärdet på sådana  materiella
anläggningstillgångar som avses i 4 §, och
2. personalkostnader som kan hänföras till det resultat som  inte tas med vid beräkningen av det justerade resultatet  enligt 15 §.
Lag (2024:1248)
.
Materiella anläggningstillgångar
4 §
Om en koncernenhets materiella anläggningstillgångar mer  än femtio procent av tiden finns i den stat där koncernenheten  hör hemma, är beloppet för materiella anläggningstillgångar  fem procent av balansvärdet på tillgångarna.
Om en koncernenhets materiella anläggningstillgångar högst  femtio procent av tiden finns i den stat där koncernenheten  hör hemma, uppgår beloppet för tillgångar till högst fem  procent av den andel av beloppet som motsvaras av den tid som  tillgångarna finns där.
Som materiella anläggningstillgångar behandlas också följande  tillgångar om de finns i eller kan hänföras till samma stat:
1. naturresurser,
2. leasetagares nyttjanderätt till materiella  anläggningstillgångar som redovisas som tillgång i  balansräkningen, och
3. en licens eller ett liknande arrangemang från en offentlig  förvaltning som gäller rätten att använda fast egendom eller  att utnyttja naturresurser och som medför betydande  investeringar i materiella anläggningstillgångar.
Lag (2024:1248)
.
4 a §
Följande ska inte ingå i beräkningen enligt 4 § :
1. balansvärdet på materiella anläggningstillgångar som  innehas för försäljning, leasing eller investering, och
2. balansvärdet på materiella anläggningstillgångar som  används i verksamhet som avses i 15 §.
Vid leasing ska materiella anläggningstillgångar som finns i  samma stat som leasegivaren hör hemma i inte undantas enligt  första stycket 1. Detta gäller till den del det genomsnittliga  balansvärdet på en tillgång hos leasegivaren vid  räkenskapsårets ingång och utgång överstiger det  genomsnittliga värdet för nyttjanderättstillgången hos  leasetagaren vid motsvarande tidpunkter. Om leasetagaren inte  ingår i samma koncern som leasegivaren, är leasetagarens  nyttjanderättsvärde detsamma som summan av återstående  leasingavgifter.
Om en leasegivare leasar ut en väsentlig del av en materiell  anläggningstillgång men använder den återstående delen av  tillgången för eget bruk, ska värdet fördelas mellan delarna  utifrån vad som är skäligt. För den del som leasas ut ska  andra stycket tillämpas.
Lag (2024:1248)
.
5 §
Med balansvärde enligt 4 § avses genomsnittet av värdet  vid räkenskapsårets ingång och utgång i moderföretagets  koncernredovisning.
Fast driftställe
6 §
För ett fast driftställe ska de belopp som avses i 3 och 
4 §§ beräknas på grundval av sådana kostnader och tillgångar  som ingår i det fasta driftställets separata räkenskaper  enligt 7 kap. 19-21 §§. Detta gäller under förutsättning att  tillgångarna och personalen finns i samma stat som det fasta  driftstället.
Personalkostnader och materiella anläggningstillgångar som  hänför sig till ett fast driftställe ska inte beaktas vid  beräkningen enligt 3 och 4 §§ för huvudenheten.
Om ett fast driftställes inkomster helt eller delvis undantas  från det redovisade respektive justerade resultatet i enlighet  med 7 kap. 6 och 16 §§ ska personalkostnader och materiella  anläggningstillgångar hos det fasta driftstället undantas i  motsvarande mån från beräkningen enligt 3 och 4 §§.
Delägarbeskattade enheter
7 §
Om en delägarbeskattad enhets personalkostnader och  materiella anläggningstillgångar inte kan hänföras till ett  fast driftställe enligt 6 § ska de fördelas till den  delägarbeskattade enhetens ägarenheter. Det gäller under  förutsättning att tillgångarna och personalen finns i den stat  där ägarenheten hör hemma.
Personalkostnaderna och värdet av de materiella  anläggningstillgångarna ska fördelas på det sätt som anges i 
7 kap. 8 §.
8 §
Om den delägarbeskattade enheten är ett moderföretag ska  personalkostnaderna och de materiella anläggningstillgångar  som finns i den stat där enheten hör hemma fördelas till den  delägarbeskattade enheten. Personalkostnaderna och värdet av  tillgångarna ska sänkas i proportion till hur stor andel av  den justerade vinsten som undantas från den delägarbeskattade  enheten enligt 7 kap. 12 och 13 §§.
Lag (2024:1248)
.
9 §
De personalkostnader och anläggningstillgångar för en  delägarbeskattad enhet som inte omfattas av 7 eller 8 § ska  undantas från koncernens beräkningar av substansbeloppet.
Moderföretag som omfattas av ett system med avdragsgill  utdelning
9 a §
För ett moderföretag som omfattas av ett system med  avdragsgill utdelning ska beloppen för personalkostnader och  för materiella anläggningstillgångar som finns i den stat där  moderföretaget hör hemma sänkas i proportion till hur stor  andel av den justerade vinsten som delas ut som sådan  avdragsgill utdelning som avses i 7 kap. 66-70 §§.
Första stycket gäller även andra koncernenheter om de omfattas  av 7 kap. 70 §.
Lag (2024:1248)
.
Statslösa enheter
10 §
Substansbeloppet för statslösa koncernenheter ska  beräknas enhet för enhet.
Val att inte göra avdrag för substansbeloppet
11 §
En rapporterande enhet får välja att inte göra avdrag för  substansbelopp för koncernenheterna som hör hemma i en stat.  Ett sådant val gäller för det räkenskapsår som valet avser.
Undantag vid verksamhet av begränsad betydelse
12 §
En rapporterande enhet får välja att göra ett undantag  vid verksamhet av begränsad betydelse. Ett sådant undantag  innebär att tilläggsskattebeloppet för koncernenheterna i en  stat ska bestämmas till noll. Undantaget får endast göras om
1. den genomsnittliga intäkten för koncernenheterna i staten,  beräknad enligt 13 § första stycket är lägre än tio miljoner  euro, och
2. det genomsnittliga justerade resultatet för  koncernenheterna i staten, beräknat enligt 13 § andra stycket,  är lägre än en miljon euro.
Vid tillämpningen av de beloppsangivelser i euro som finns i  första stycket ska belopp i annan valuta räknas om på det sätt  som anges i 1 kap. 4 §.
Ett val enligt första stycket gäller för det räkenskapsår som  valet avser.
13 §
Den genomsnittliga intäkten är genomsnittet av intäkterna  för koncernenheterna under räkenskapsåret och de två  föregående räkenskapsåren. I 3, 4, 5 och 7 kap. finns  bestämmelser som kan påverka intäkterna för koncernenheterna.
Det genomsnittliga justerade resultatet är genomsnittet av  vinsterna minskat med förlusterna för koncernenheterna under  räkenskapsåret och de två föregående räkenskapsåren. I 3, 4, 5  och 7 kap. finns bestämmelser som kan påverka vinster  respektive förluster för koncernenheterna.
Om det för något av de två föregående räkenskapsåren inte  fanns koncernenheter i staten med intäkt eller justerad  förlust, ska det räkenskapsåret undantas från beräkningen.
14 §
Bestämmelserna i 12 och 13 §§ ska inte tillämpas på  statslösa koncernenheter, investeringsenheter eller  försäkringsinvesteringsenheter. Sådana koncernenheters  intäkter och justerade resultat ska undantas från beräkningen  enligt 12 och 13 §§.
Lag (2024:1248)
.
Undantag för internationell sjöfartsverksamhet
Resultat som inte ska tas med
15 §
Vid beräkningen av det justerade resultatet för en  koncernenhet ska enhetens resultat från internationell  sjöfartsverksamhet och från verksamhet som kompletterar  internationell sjöfartsverksamhet inte tas med. Detta gäller  endast om den strategiska eller kommersiella förvaltningen av  alla berörda fartyg faktiskt bedrivs från den stat där  koncernenheten hör hemma. Med en koncernenhets resultat från  internationell sjöfartsverksamhet och verksamhet som  kompletterar internationell sjöfartsverksamhet avses enhetens  intäkter enligt 18 och 19 §§ med avdrag för enhetens kostnader  enligt 16 §.
Första stycket gäller dock inte till den del intäkterna för  samtliga koncernenheter i staten från sådan kompletterande  verksamhet som avses i 19 § överstiger hälften av dessa  enheters intäkter från internationell sjöfartsverksamhet  enligt 18 §. I ett sådant fall ska det överskjutande beloppet  tas med vid beräkningen av koncernenheternas justerade  resultat.
Kostnader
16 §
En koncernenhets kostnader som direkt kan hänföras till  en enhets internationella sjöfartsverksamhet eller till  verksamhet som kompletterar internationell sjöfartsverksamhet  ska dras av från enhetens intäkter från sådan verksamhet vid  beräkning av det resultat som ska undantas enligt 15 §.
En koncernenhets kostnader som indirekt kan hänföras till en  enhets internationella sjöfartsverksamhet eller till  verksamhet som kompletterar internationell sjöfartsverksamhet  ska dras av från enhetens intäkter från sådan verksamhet i  proportion till enhetens totala intäkter vid beräkning av det  resultat som ska undantas enligt 15 §.
Förluster
17 §
Vid beräkning av en koncernenhets justerade resultat  enligt 15 § ska förluster från internationell  sjöfartsverksamhet och verksamhet som kompletterar  internationell sjöfartsverksamhet inte tas med.
Intäkter från internationell sjöfartsverksamhet
18 §
Med en koncernenhets intäkter från internationell  sjöfarts-verksamhet avses intäkter från följande verksamheter:
1. transporter av passagerare eller gods med fartyg i  internationell trafik oavsett om fartygen ägs, leasas eller på  annat sätt står till enhetens förfogande,
2. transporter av passagerare eller gods med fartyg i  internationell trafik inom ramen för charterarrangemang som  avser hyra av ett visst utrymme på ett fartyg,
3. leasing av fartyg som ska användas för transporter av  passagerare eller gods i internationell trafik med charter,  fullt utrustade, bemannade och försedda med förnödenheter och  vad som i övrigt är nödvändigt för fartygets drift,
4. leasing till en annan koncernenhet av obemannade fartyg som  används för transporter av passagerare eller gods i  internationell trafik,
5. deltagande i en pool, ett gemensamt företag eller en  internationell driftsorganisation för transporter av  passagerare eller gods med fartyg i internationell trafik, och
6. försäljning av fartyg som används för transporter av  passagerare eller gods i internationell trafik under  förutsättning att fartygen innehafts av enheten för användning  under minst ett år.
Som intäkter från internationell sjöfartsverksamhet avses dock  inte en koncernenhets intäkter från transporter av passagerare  eller gods med fartyg som endast sker via inre vattenvägar  inom en och samma stat.
Intäkter från verksamhet som kompletterar internationell  sjöfartsverksamhet
19 §
Med en koncernenhets intäkter från verksamhet som  kompletterar internationell sjöfartsverksamhet avses intäkter  från följande verksamheter, under förutsättning att de  huvudsakligen bedrivs i samband med transport av passagerare  eller gods i internationell trafik:
1. leasing av ett obemannat fartyg i form av charter till ett  annat rederi som inte är en koncernenhet, under förutsättning  att chartern inte överstiger tre år,
2. försäljning av biljetter som utfärdats av andra rederier  för den inrikes delen av en internationell resa,
3. leasing och korttidslagring av containrar eller  förseningsavgift som avser sen återlämning av containrar,
4. tillhandahållandet av tjänster till andra rederier som  består av att ingenjörer, underhållspersonal, lasthanterare,  cateringpersonal eller kundservicepersonal ställs till  rederiernas förfogande, och
5. avkastning på kapital om investeringen är en integrerad del  av driften av fartyg i internationell trafik.
6 kap. Skattskyldighet för tilläggsskatt
1 §
I detta kapitel finns bestämmelser om
- skattskyldighet för svensk nationell tilläggsskatt (2 och 
2 a §§ ),
- skattskyldighet enligt huvudregeln för tilläggsskatt (3-8 §§ 
),
- skattskyldighet enligt kompletteringsregeln för  tilläggsskatt (9-15 §§ ), och
- undantag från reglerna under fem år (16-18 §§ ).
I 7 kap. finns bestämmelser om hur bestämmelserna i detta  kapitel ska tillämpas för särskilda enheter och transaktioner.
Lag (2024:1248)
.
Skattskyldighet för svensk nationell tilläggsskatt
2 §
Om en svensk koncernenhet är lågbeskattad är enheten  skattskyldig för hela det tilläggsskattebelopp som beräknats och fördelats på  enheten enligt 3 kap. 37-40 §§ eller 4 kap. 19 §.
En minoritetsägd koncernenhet som är en svensk koncernenhet är  skattskyldig för hela det tilläggsskattebelopp som beräknats  och fördelats på enheten enligt 7 kap. 41 §.
Ett fast driftställe som är statslöst enligt 1 kap. 15 § är  skattskyldigt för hela det tilläggsskattebelopp som beräknats  för enheten enligt 3 kap. 42 §, under förutsättning att
1. platsen för affärsverksamhet från vilken verksamhet bedrivs  finns i Sverige, eller
2. verksamheten, om den inte bedrivs från någon viss plats, är  att likställa med affärsverksamhet som bedrivs av en  huvudenhet på en plats i Sverige.
Lag (2024:1248)
.
2 a §
En svensk koncernenhet är skattskyldig för hela det  tilläggsskattebelopp som beräknats och fördelats på ett  samriskföretag och ett dotterföretag till ett samriskföretag  enligt 7 kap. 45 §, om företaget
1. hör hemma i Sverige, och
2. tillhör den koncern som den svenska koncernenheten ingår i.
Om en koncern har flera svenska koncernenheter ska  skattskyldigheten för tilläggsskattebeloppet fördelas mellan  dessa i proportion till varje enhets andel av koncernens  anställda och materiella tillgångar i Sverige under det  beskattningsår som tilläggsskatten avser.
Lag (2024:1248)
.
Skattskyldighet enligt huvudregeln för tilläggsskatt
3 §
Om tillämpningen av 2 § om nationell tilläggsskatt inte  leder till att samtliga tilläggsskattebelopp i koncernen tas  ut i sin helhet, är svenska koncernenheter skattskyldiga för  tilläggsskatt enligt bestämmelserna i 4-8 §§.
Moderföretag
4 §
Ett moderföretag som har ett direkt eller indirekt  ägarintresse i en lågbeskattad koncernenhet är skattskyldigt  för sin andel av koncernenhetens tilläggsskattebelopp.
Moderföretagets andel är koncernenhetens justerade resultat,  efter avdrag för det resultat som tillhör andra ägarintressen  delat med enhetens totala justerade resultat.
Beräkningen av det resultat som tillhör andra ägarintressen  framgår av 7 §.
Mellanliggande moderenheter
5 §
Vad som sägs om moderföretag i 4 § gäller även för en  mellanliggande moderenhet om inte
1. enhetens moderföretag eller en annan mellanliggande  moderenhet som har ett bestämmande inflytande över enheten  omfattas av en huvudregel för tilläggsskatt, eller
2. enhetens moderföretag är undantaget från att tillämpa  huvudregeln och kompletteringsregeln enligt artikel 50 i  rådets direktiv (EU) 2022/2523, i den ursprungliga lydelsen.
Delägda moderenheter
6 §
Vad som sägs om moderföretag i 4 § gäller även för en  delägd moderenhet om denna inte direkt eller indirekt helt ägs  av en annan delägd moderenhet som omfattas av en huvudregel.
Beräkning av det resultat som tillhör andra ägarintressen
7 §
Den andel av det justerade resultatet som tillhör andra  ägarintressen i en lågbeskattad koncernenhet är det belopp som  skulle ha ansetts höra till andra ägarintressen enligt  principerna i den allmänt erkända redovisningsstandard som  används i moderföretagets koncernredovisning. För denna  beräkning ska den lågbeskattade koncernenhetens justerade  resultat anses utgöra dess nettoresultat. Vid denna beräkning  ska
1. moderenheten anses ha upprättat koncernredovisning i  enlighet med den allmänt erkända redovisningsstandarden,
2. moderenheten anses ha ett sådant bestämmande inflytande i  koncernenheten som kräver konsolidering post-för-post i  koncernredovisningen i 1,
3. hela det justerade resultatet anses vara hänförligt till  transaktioner med enheter som inte är koncernenheter, och
4. alla ägarintressen som inte direkt eller indirekt ägs av  moderenheten anses tillhöra ägare som inte är koncernenheter.
Avräkning
8 §
Från den andel av ett tilläggsskattebelopp som en  moderenhet är skattskyldig för enligt 4-6 §§ ska så stor del  av beloppet avräknas som motsvarar det tilläggsskattebelopp  som ska betalas av en annan moderenhet som den förstnämnda  moderenheten direkt eller indirekt äger andel i. Högst ett  belopp som motsvarar den förstnämnda moderenhetens andel av  tilläggsskattebeloppet får avräknas.
Skattskyldighet enligt kompletteringsregeln för tilläggsskatt
Kompletterande tilläggsskatt
9 §
Om tillämpningen av 2 § om nationell tilläggsskatt och en  huvudregel för tilläggsskatt i en stat inte leder till att  tilläggsskattebelopp för koncernens samtliga lågbeskattade  koncernenheter tas ut i sin helhet, är svenska koncernenheter  skattskyldiga för kompletterande tilläggsskatt enligt  bestämmelserna i 10-13 §§.
Kompletteringsregeln ska inte tillämpas på  investeringsenheter.
Kompletterande tilläggsskatt för svenska koncernenheter
10 §
Svenska koncernenheter är skattskyldiga för  kompletterande tilläggsskatt om
1. moderföretaget inte omfattas av en huvudregel eller endast  omfattas av en huvudregel i förhållande till lågbeskattade  koncernenheter i andra stater än den där moderföretaget hör  hemma, och
2. kompletterande tilläggsskatt ska fördelas till svenska  koncernenheter enligt 12 §.
Underlaget för att fördela kompletterande tilläggsskatt
11 §
En koncerns kompletterande tilläggsskatt är summan av  samtliga koncernenheters tilläggsskattebelopp efter att  följande justeringar gjorts för koncernenheterna:
1. Om moderföretagets alla ägarintressen i en lågbeskattad  koncernenhet innehas genom moderenheter som samtliga omfattas  av en huvudregel, ska tilläggsskattebeloppet för den  lågbeskattade koncernenheten anses vara noll.
2. Om någon moderenhet med ägarintressen i en lågbeskattad  koncernenhet i annat fall omfattas av en huvudregel i  förhållande till den lågbeskattade koncernenheten, ska  tilläggsskattebeloppet minskas med så stor del av  tilläggsskattebeloppet som ska betalas enligt huvudregeln.
Fördelning av kompletterande tilläggsskatt till svenska  koncernenheter
12 §
Svenska koncernenheter som ingår i en koncern vid  utgången av det beskattningsår som tilläggsskatten avser är  skattskyldiga för den del av koncernens kompletterande  tilläggsskatt som motsvarar de svenska koncernenheternas andel  av anställda och materiella tillgångar.
De svenska koncernenheternas andel beräknas genom att antalet  anställda respektive det totala värdet på de materiella  tillgångarna för dessa enheter divideras med motsvarande tal  för samtliga koncernenheter i de stater som tillämpar en  kompletteringsregel. Kvoten av antalet anställda och kvoten av  materiella tillgångar ska därefter läggas samman och delas med  två.
13 §
Vid tillämpningen av 12 § gäller följande:
1. Med anställda avses heltidsanställda och oberoende  uppdragstagare som deltar i den ordinarie verksamheten.
2. Med värdet av materiella tillgångar avses det bokförda  nettovärdet.
3. Till fasta driftställen ska de materiella tillgångar  hänföras som ingår i driftställets räkenskaper enligt 7 kap. 
19-21 §§. Anställda ska hänföras till ett fast driftställe om  lönekostnaderna redovisas i dess räkenskaper enligt samma  bestämmelser. Tillgångar och anställda som hänförs till ett  fast driftställe ska inte samtidigt hänföras till  huvudenheten.
4. Tillgångar och anställda som är hänförliga till en  investeringsenhet ska inte beaktas.
5. Anställda och bokfört nettovärde av materiella tillgångar i  en delägarbeskattad enhet ska i första hand hänföras till ett  fast driftställe och i andra hand till de koncernenheter som  hör hemma i den stat där den delägarbeskattade enheten  bildades. Om det inte finns några koncern-enheter i den stat  där den delägarbeskattade enheten bildades, ska antalet  anställda och bokfört nettovärde av materiella tillgångar inte  beaktas.
Om tilläggsskatt som tidigare har fördelats till  koncernenheter i en stat enligt kompletteringsregeln inte har  tagits ut i sin helhet, ska antalet anställda och bokfört  nettovärde av materiella tillgångar hänförliga till  koncernenheter i den staten inte beaktas.
Fördelning av kompletterande tilläggsskatt mellan svenska  koncernenheter
14 §
Tilläggsskatt enligt 10-13 §§ ska fördelas mellan svenska  koncernenheter i proportion till respektive enhets andel av  anställda och materiella tillgångar i Sverige.
Ansökan om ansvar för kompletterande tilläggsskatt
15 §
Om samtliga svenska koncernenheter i en koncern ansöker  om det ska Skatteverket besluta att en av dessa är ansvarig  för hela den kompletterande tilläggsskatt som fördelas till  svenska koncernenheter enligt 12 §.
Ansökan ska göras senast 14 månader efter utgången av det  beskattningsår som den avser. Beslutet gäller så länge den  ansvariga koncernenheten ingår i koncernen eller till dess att  de svenska koncernenheterna gemensamt anmäler att ansvaret ska  upphöra.
Undantag från reglerna under fem år
16 §
För en svensk koncernenhet som är ett moderföretag eller  en mellanliggande moderenhet vars moderföretag är en  undantagen enhet, ska tilläggsskatt enligt 2 § sättas ned till  noll under de första fem åren av det som enligt 18 § utgör  koncernens inledande fas av internationell verksamhet.
Om tilläggsskatt ska sättas ned enligt första stycket ska även  tilläggsskatt enligt 2 § för andra svenska koncernenheter i  samma koncern sättas ned till noll under samma period. Detta  gäller dock inte för en svensk koncernenhet som innehas av en  moderenhet som har ett bestämmande inflytande över enheten, om  moderenheten omfattas av en huvudregel för tilläggsskatt i en  annan stat.
Femårsperioden börjar löpa tidigast det räkenskapsår då  koncernen först omfattas av denna lag.
Lag (2024:1248)
.
16 a §
Tilläggsskatt som en svensk koncernenhet enligt 2 a § är  skattskyldig för avseende ett samriskföretag eller ett  dotterföretag till ett samriskföretag ska sättas ned till noll  under de första fem åren av det som enligt 18 § utgör  koncernens inledande fas av internationell verksamhet. Detta  gäller dock inte till den del ett samriskföretag eller ett  dotterföretag till ett samriskföretag innehas av en  koncernenhet som omfattas av en huvudregel för tilläggsskatt i  en annan stat.
Femårsperioden börjar löpa tidigast det räkenskapsår då  koncernen först omfattas av denna lag.
Lag (2024:1248)
.
16 b §
För en svensk koncernenhet som är ett moderföretag  eller en mellanliggande moderenhet vars moderföretag är en  undantagen enhet, ska tilläggsskatt enligt 4 eller 5 §  avseende svenska koncernenheter sättas ned till noll under de  första fem åren av koncernens inledande fas av internationell  verksamhet.
Femårsperioden börjar löpa tidigast det räkenskapsår då  koncernen först omfattas av denna lag.
Lag (2024:1248)
.
16 c §
För en koncern i vilken samtliga koncernenheter hör  hemma i Sverige ska den tilläggsskatt som en svensk  koncernenhet är skattskyldig för enligt 2, 2 a, 4 eller 5 §  sättas ned till noll under de första fem åren som koncernen  omfattas av denna lag.
Lag (2024:1248)
.
17 §
Om moderföretaget hör hemma i en stat utanför Europeiska  unionen, ska den kompletterande tilläggsskatten enligt 10 §  sättas ned till noll under de första fem åren av koncernens  inledande fas av internationell verksamhet.
Femårsperioden börjar löpa det räkenskapsår då koncernen först  omfattas av denna lag, dock tidigast för beskattningsår som  börjar den 31 december 2024.
18 §
En koncern ska anses vara i den inledande fasen av  internationell verksamhet om den har koncernenheter i högst  sex stater och summan av det bokförda nettovärdet av  materiella tillgångar för alla koncernenheter i alla stater  utom referensstaten inte överstiger 50 miljoner euro. Vid  tillämpningen av beloppsangivelsen i euro ska belopp i annan  valuta räknas om på det sätt som anges i 1 kap. 4 §.
Med referensstat avses den stat där koncernen redovisar det  högsta totala värdet av materiella tillgångar under det  räkenskapsår då koncernen först omfattas av denna lag.
Det totala värdet av materiella tillgångar i en stat är summan  av det bokförda nettovärdet av alla materiella tillgångar för  alla koncernenheter som hör hemma i den staten.
7 kap. Särskilda enheter och transaktioner
1 §
I detta kapitel finns bestämmelser om
- delägarbeskattade enheter (2-16 §§ ),
- fasta driftställen (17-26 §§ ),
- investeringsenheter och försäkringsinvesteringsenheter (27-40 §§ ),
- minoritetsägda koncernenheter (41 och 42 §§ ),
- samriskföretag (43-47 §§ ),
- enheter som ansluter sig till eller lämnar en koncern (48-56 §§ ),
- överföring av tillgångar eller skulder (57-62 §§ ),
- kontrollerade utländska företag och hybridenheter (63-65 §§ 
),
- moderföretag som omfattas av system med avdragsgill  utdelning  
(66-70 §§ ),
- koncerner med flera moderföretag (71-77 §§ ), och
- godkänt utdelningsskattesystem (78-83 §§ ).
Lag (2024:1248)
.
Delägarbeskattade enheter
Definitioner
2 §
Med delägarbeskattad enhet avses en enhet vars delägare är  skattskyldiga för enhetens intäkter, kostnader, vinst eller  förlust enligt lagstiftningen i den stat där enheten bildades.  En enhet ska dock inte anses som en delägarbeskattad enhet om  den har skatterättslig hemvist i en annan stat än den där den  bildades och är skattskyldig där för medräknade skatter.
3 §
Med skattetransparent enhet avses en delägarbeskattad  enhet till den del dess delägare är skattskyldiga för enhetens  intäkter, kostnader, vinst eller förlust i den stat där ägaren  hör hemma enligt lagstiftningen där.
Med skattetransparent enhet avses också en koncernenhet som
1. inte har skatterättslig hemvist i någon stat,
2. inte är skattskyldig för medräknade skatter eller för  nationell tilläggsskatt på grundval av platsen för  företagsledningen, platsen för bildandet eller annan liknande  omständighet vad avser dess intäkter, kostnader, vinst eller  förlust, och
3. uppfyller följande förutsättningar:
- dess delägare hör hemma i en stat där de är skattskyldiga på  det sätt som anges i första stycket,
- enheten har inte platsen för affärsverksamhet i den stat där  den bildades, och
- enhetens intäkter, kostnader, vinst eller förlust kan inte  hänföras till ett fast driftställe.
4 §
Med omvänd hybridenhet avses en delägarbeskattad enhet  till den del dess ägare inte är skattskyldiga för enhetens  intäkter, kostnader, vinst eller förlust i den stat där  delägaren hör hemma enligt lagstiftningen där.
5 §
Med skattetransparent struktur avses ett ägarintresse i en  koncernenhet som innehas indirekt genom en kedja av  skattetransparenta enheter.
Minskning och fördelning av redovisat resultat
6 §
Det redovisade resultatet för en delägarbeskattad enhet  ska minskas med det belopp som hör till ägare som inte är  koncernenheter och som äger enheten direkt eller genom en  skattetransparent struktur.
Första stycket gäller inte delägarbeskattade enheter som
1. är moderföretag, eller
2. ägs, direkt eller genom en skattetransparent struktur, av  ett moderföretag som är en delägarbeskattad enhet.
7 §
Om en delägarbeskattad enhet bedriver verksamhet genom ett  fast driftställe, ska det redovisade resultat som återstår  efter minskning enligt 6 § fördelas till det fasta  driftstället i enlighet med vad som anges i  
19-24 §§.
8 §
Det redovisade resultat som återstår efter minskning och  fördelning enligt 6 eller 7 § ska fördelas till
1. koncernenhetens ägare i enlighet med deras ägarintressen om  enheten är en skattetransparent enhet som inte är  moderföretag,
2. koncernenheten själv om enheten är en skattetransparent  enhet som är moderföretag, och
3. koncernenheten själv om enheten är en omvänd hybridenhet.
9 §
Fördelningen enligt 7 och 8 §§ ska göras separat för varje  enskilt ägarintresse i den delägarbeskattade enheten.
10 §
Det redovisade resultatet för en delägarbeskattad  koncernenhet ska minskas med den nettovinst eller nettoförlust  som fördelas till en annan koncernenhet enligt 8 §.
Fördelning av skattekostnad
11 §
Om redovisat resultat fördelas till en ägarenhet enligt 
8 § 1 ska skattekostnad fördelas till ägarenheten på samma  sätt, om skattekostnaden
1. avser medräknade skatter, och
2. har redovisats i den delägarbeskattade enhetens  räkenskaper.
Justerat resultat för en delägarbeskattad enhet som är  moderföretag
12 §
Det justerade resultatet för en delägarbeskattad enhet  som är moderföretag ska minskas med det belopp som ska  hänföras till innehavaren av ett ägarintresse, om
1. ägaren beskattas för inkomsten med en skattesats som är  lika med eller högre än minimiskattesatsen och inkomsten  hänförs till ett beskattningsår som avslutas senast tolv  månader efter utgången av moderföretagets räkenskapsår, eller
2. det rimligen kan förväntas att det sammanlagda beloppet av  medräknade skatter för moderföretaget och skatt som  innehavaren av ägarintresset ska betala på inkomsten från  enheten inom tolv månader efter utgången av moderföretagets  räkenskapsår är lika med eller överstiger enhetens inkomst  multiplicerad med minimiskattesatsen.
13 §
Det justerade resultatet för en delägarbeskattad enhet  som är moderföretag ska också minskas med det belopp som ska  hänföras till innehavaren av ett ägarintresse, om denna  innehavare är
1. en fysisk person som har skatterättslig hemvist och är  skattskyldig i den stat där moderföretaget hör hemma och vars  ägarintresse ger rätt till högst fem procent av vinst och  tillgångar i moderföretaget, eller
2. ett offentligt organ, en myndighetsenhet, en internationell  organisation, en ideell organisation eller en pensionsenhet  som har hemvist i den stat där moderföretaget hör hemma och  vars ägarintresse ger rätt till högst fem procent av vinst och  tillgångar i moderföretaget.
14 §
Den justerade förlusten för en delägarbeskattad enhet som  är moderföretag ska minskas med den del som ska hänföras till  innehavaren av ett ägarintresse. Detta gäller dock bara till  den del innehavaren får beakta förlusten vid beräkningen av  sin beskattningsbara inkomst.
15 §
Kostnaden för medräknade skatter ska minskas i proportion  till minskningen av det justerade resultatet enligt 12 och 
13 §§.
16 §
Bestämmelserna i 12-15 §§ gäller också för ett fast  driftställe, om
1. en delägarbeskattad enhet som är moderföretag helt eller  delvis bedriver sin verksamhet genom det fasta driftstället,  eller
2. en delägarbeskattad enhet som är moderföretag, direkt eller  genom en skattetransparent struktur, har ett ägarintresse i en  skattetransparent enhet vars verksamhet helt eller delvis  bedrivs genom det fasta driftstället.
Fasta driftställen
Definitioner
17 §
Med fast driftställe avses i denna lag
1. om det finns ett gällande skatteavtal: en plats för  affärsverksamhet i en stat där platsen behandlas som ett fast  driftställe enligt skatteavtalet, om den staten beskattar  inkomst hänförlig till driftstället enligt en bestämmelse  liknande artikel 7 i OECD:s modellavtal för skatter på inkomst  och förmögenhet,
2. om det inte finns ett gällande skatteavtal: en plats för  affärsverksamhet i en stat, om den staten beskattar inkomst  hänförlig till en sådan plats för affärsverksamhet på grundval  av ett nettoresultat på liknande sätt som staten beskattar  personer som hör hemma där,
3. om en stat inte har ett system för bolagsbeskattning: en  plats för affärsverksamhet i en stat där platsen skulle ha  behandlats som fast driftställe enligt OECD:s modellavtal för  skatter på inkomst och förmögenhet, om den staten enligt  artikel 7 i OECD:s modellavtal för skatter på inkomst och  förmögenhet skulle ha haft rätt att beskatta inkomst hänförlig  till platsen, eller
4. i övriga fall: en plats för affärsverksamhet från vilken  verksamhet bedrivs utanför den stat där en huvudenhet hör  hemma, om den staten inte beskattar inkomst hänförlig till  sådan verksamhet.
Vad som sägs i första stycket om plats för affärsverksamhet i  en stat gäller också för verksamhet som inte bedrivs från  någon viss plats, om verksamheten är att likställa med  affärsverksamhet som bedrivs av en huvudenhet på en plats inom  staten.
18 §
Med huvudenhet avses en enhet som tar upp ett fast  driftställes redovisade resultat i sina räkenskaper.
Särskilda regler för beräkningen av redovisat och justerat  resultat
19 §
Med redovisat resultat avses, i fråga om ett fast  driftställe enligt 17 § 1-3, det resultat som framgår av dess  räkenskaper om dessa upprättats i enlighet med 2 kap. 19 § 1  eller 3. Om det fasta driftstället saknar räkenskaper avses  det resultat som skulle ha framgått av dess räkenskaper, om  sådana hade upprättats i enlighet med den redovisningsstandard  som används i koncernredovisningen.
20 §
Det redovisade resultatet för ett fast driftställe enligt 
17 § 1 eller 2 ska justeras så att det återspeglar endast  inkomster och utgifter hänförliga till det fasta driftstället  enligt ett tillämpligt skatteavtal eller lagstiftningen i den  stat där det fasta driftstället hör hemma. Detta gäller  oavsett vilket belopp som är föremål för beskattning och  vilket belopp som kan dras av som kostnader i denna stat.
21 §
Det redovisade resultatet för ett fast driftställe enligt 
17 § 3 ska justeras så att det återspeglar endast de inkomster  och utgifter som enligt artikel 7 i OECD:s modellavtal för  skatter på inkomst och förmögenhet ska vara hänförliga till  det fasta driftstället.
22 §
Det redovisade resultatet för ett fast driftställe enligt 
17 § 4 ska beräknas med hänsyn till de inkomster som undantas  från beskattning i den stat där huvudenheten hör hemma och de  utgifter som inte får dras av i denna stat. Detta gäller  endast inkomster och utgifter hänförliga till verksamhet som  bedrivs utanför den staten.
23 §
Vid beräkningen av huvudenhetens justerade resultat ska  ett fast driftställes redovisade resultat inte beaktas utöver  vad som anges i 24 §.
24 §
Vid beräkningen av huvudenhetens justerade resultat ska  en justerad förlust hos ett fast driftställe behandlas som en  kostnad till den del förlusten behandlas som en kostnad vid  beräkningen av huvudenhetens beskattningsbara inkomst i den  stat där den hör hemma. Detta gäller under förutsättning att  förlusten inte kvittas mot någon inkomst som är föremål för  beskattning både i den stat där huvudenheten hör hemma och i  den stat där det fasta driftstället hör hemma.
Justerad vinst som uppstår ett senare år för det fasta  driftstället ska behandlas som justerad vinst hos huvudenheten  i den mån den inte överstiger den justerade förlust som enligt  första stycket behandlades som en kostnad vid beräkningen av  justerat resultat för huvudenheten.
Fördelning av medräknade skatter mellan huvudenhet och fast  driftställe
25 §
Kostnaden för medräknade skatter i en koncernenhets  räkenskaper ska fördelas till ett fast driftställe om den är  hänförlig till det justerade resultatet för det fasta  driftstället.
Vid beräkning av nationell tilläggsskatt ska kostnad som  enligt första stycket fördelas till ett fast driftställe som  är en svensk koncernenhet inte beaktas.
Lag (2024:1248)
.
26 §
Om ett fast driftställes justerade vinst behandlas som  justerad vinst för huvudenheten i enlighet med 24 §, ska  kostnaden för medräknade skatter som uppkommer i den stat där  det fasta driftstället hör hemma och som har samband med sådan  vinst behandlas som en skattekostnad för huvudenheten. Detta  gäller dock endast till den del beloppet inte överstiger  vinsten multiplicerad med den högsta bolagsskattesatsen för  inkomst i den stat där huvudenheten hör hemma.
Investeringsenheter och försäkringsinvesteringsenheter
Beräkning av effektiv skattesats och tilläggsskattebelopp
27 §
Den effektiva skattesatsen och tilläggsskattebeloppet för  en investeringsenhet eller en försäkringsinvesteringsenhet ska  beräknas enligt 28-32 §§. Detta gäller dock inte om
1. enheten är en skattetransparent enhet, eller
2. den rapporterande enheten har gjort ett val enligt 33 eller 
36 §.
Lag (2024:1248)
.
28 §
En investeringsenhets och en  försäkringsinvesteringsenhets effektiva skattesats ska  beräknas genom att den justerade skattekostnaden divideras med  koncernens andel av enhetens justerade resultat.
Den effektiva skattesatsen för enheten ska beräknas separat  från den effektiva skattesatsen för övriga koncernenheter i  den stat där enheten hör hemma. Om flera investeringsenheter  eller försäkringsinvesteringsenheter hör hemma i samma stat  ska skatter respektive andelar läggas samman för dessa  enheter.
Lag (2024:1248)
.
29 §
Vid beräkningen enligt 28 § ska beaktas endast den del av  den justerade skattekostnaden som är hänförlig till koncernens  andel av
1. justerad vinst, och
2. medräknade skatter som fördelats till investeringsenheten  eller försäkringsinvesteringsenheten i enlighet med 3 kap. 
27 §, 7 kap. 11, 25, 26 och 63-65 §§.
Medräknade skatter som inte kan hänföras till inkomster som  ingår i koncernens andel av enhetens justerade vinst ska inte  beaktas.
Lag (2024:1248)
.
30 §
Vid beräkningen av tilläggsskattebeloppet för en  investeringsenhet eller för en försäkringsinvesteringsenhet  ska det beräknas en procentsats för tilläggsskatt. Beräkningen  av procentsatsen ska ske genom att minimiskattesatsen minskas  med den effektiva skattesatsen för enheten, om den effektiva  skattesatsen är lägre än minimiskattesatsen.
Tilläggsskattebeloppet för enheten ska beräknas genom att  procentsatsen för tilläggsskatt multipliceras med koncernens  andel av enhetens justerade vinst efter minskning med ett  substansbelopp, beräknat enligt 31 §.
Om flera investeringsenheter eller  försäkringsinvesteringsenheter hör hemma i samma stat, ska  substansbeloppen respektive koncernens andelar av enheternas  justerade vinster läggas samman vid beräkningen enligt andra  stycket.
Lag (2024:1248)
.
30 a §
Tilläggsskattebeloppet för en investeringsenhet och en  försäkringsinvesteringsenhet i en utländsk stat ska minskas  med beloppet av den nationella tilläggsskatt som ska betalas  för enheten i den stat där denna hör hemma.
Lag (2024:1248)
.
31 §
En investeringsenhets och en  försäkringsinvesteringsenhets substansbelopp ska beräknas  enligt 5 kap. 2-9 §§. Beloppet för personalkostnader och  beloppet för materiella anläggningstillgångar ska tas med i  beräkningen till den del de hänförs till koncernens andel av  enhetens justerade vinst.
En rapporterande enhet får välja att inte göra avdrag för  substansbelopp. Ett sådant val gäller för det räkenskapsår som  valet avser.
Lag (2024:1248)
.
32 §
Vid tillämpningen av 28-31 §§ ska koncernens andel av en  investeringsenhets eller en försäkringsinvesteringsenhets  justerade vinst motsvara moderföretagets andel av enhetens  justerade resultat enligt 6 kap. 4 och 7 §§. Vid beräkningen  av andelen ska ägarintressen som omfattas av ett val enligt 33  eller 36 § inte beaktas.
Lag (2024:1248)
.
Val att behandla en investeringsenhet som en skattetransparent  enhet
33 §
En rapporterande enhet får välja att behandla en  investeringsenhet eller en försäkringsinvesteringsenhet som en  skattetransparent enhet om ägarenheten
1. är skattskyldig i den stat där den hör hemma enligt ett  system för omvärdering till aktuellt marknadsvärde eller  liknande system baserat på de årliga förändringarna av det  verkliga värdet på dess ägarintressen i enheten och beskattas  med en skattesats som är lika med eller överstiger  minimiskattesatsen, eller
2. är ett ömsesidigt försäkringsföretag.
Ett val enligt första stycket gäller i fem år från och med det  räkenskapsår som valet avser. Därefter fortsätter valet att  gälla, om den rapporterande enheten inte återkallar valet. Om  valet återkallas kan ett nytt val enligt första stycket göras  först fem år efter det år som återkallelsen avser.
Lag (2024:1248)
.
34 §
Om den rapporterande enheten gör ett val enligt 33 §  gäller följande. En koncernenhet som indirekt har ett  ägarintresse i en investeringsenhet eller en  försäkringsinvesteringsenhet genom ett direkt ägarintresse i  en annan sådan enhet ska anses vara skattskyldig enligt ett  system för omvärdering till aktuellt marknadsvärde eller  liknande system även avseende dess indirekta ägarintresse.
35 §
Om den rapporterande enheten återkallar valet att  behandla en investeringsenhet eller en  försäkringsinvesteringsenhet som en skattetransparent enhet,  ska resultatet av en avyttring av investeringsenhetens eller  försäkringsinvesteringsenhetens tillgångar eller skulder  beräknas med hänsyn till deras skäliga marknadsvärde vid  ingången av det räkenskapsår då återkallelsen görs.
Val att tillämpa en särskild beskattningsmetod
36 §
En rapporterande enhet får välja att låta en ägarenhet  tillämpa bestämmelserna i 37-40 §§ i fråga om sitt  ägarintresse i en investeringsenhet eller en  försäkringsinvesteringsenhet, om
1. ägarenheten inte är en investeringsenhet eller en  försäkringsinvesteringsenhet, och
2. det rimligen kan förväntas att utdelningar från  investeringsenheten eller försäkringsinvesteringsenheten till  ägarenheten beskattas med en skattesats som är lika med eller  överstiger minimiskattesatsen.
Vid beräkningen av skattesatsen enligt första stycket 2 ska  beskattningen hos både den utdelande och den mottagande  enheten beaktas
Ett val enligt första stycket gäller i fem år från och med det  räkenskapsår som valet avser. Därefter fortsätter valet att  gälla, om den rapporterande enheten inte återkallar valet. Om  valet återkallas kan ett nytt val enligt första stycket göras  först fem år efter det år som återkallelsen avser.
Lag (2024:1248)
.
37 §
Vid ett val enligt 36 § gäller följande:
1. Utdelning och uppskattad utdelning av en investeringsenhets  eller försäkringsinvesteringsenhets justerade vinst ska tas  med i den justerade vinsten för den ägarenhet som erhöll  utdelningen.
2. Investeringsenhetens eller försäkringsinvesteringsenhetens  medräknade skatter ska tas med vid beräkningen av den  justerade vinsten och de medräknade skatterna för den  ägarenhet som erhöll utdelningen, under förutsättning att de  kan avräknas mot sådan skatteskuld som uppkommit för  ägarenheten till följd av utdelning från enheten.
3. Investeringsenhetens eller försäkringsinvesteringsenhetens  justerade vinst ska motsvara ägarenhetens andel av enhetens ej  utdelade justerade nettovinst enligt 38 § som uppkommit under  det beräkningsår som avses i 39 §. Vid tillämpningen av 6 kap.  ska tilläggsskattebeloppet för en låg-beskattad koncernenhet  beräknas genom att sådan justerad vinst multipliceras med  minimiskattesatsen.
4. Investeringsenhetens eller försäkringsinvesteringsenhetens  justerade resultat och justerade skattekostnad som kan  hänföras till resultatet ska undantas från beräkningen av den  effektiva skattesatsen enligt bestämmelserna i 3, 4, 5 kap.  och 27-30 §§ i detta kapitel. Det gäller dock inte för de  medräknade skatter som avses i 2.
Lag (2024:1248)
.
38 §
En investeringsenhets eller försäkringsinvesteringsenhets  ej utdelade justerade nettovinst för beräkningsåret ska  beräknas genom att enhetens justerade vinst för det året  minskas med följande poster, dock lägst till noll:
1. enhetens medräknade skatter,
2. utdelningar och uppskattade utdelningar till aktieägare som  inte är investeringsenheter eller  försäkringsinvesteringsenheter under beräkningsperioden, i den  mån de inte dragits av ett tidigare beräkningsår,
3. justerade förluster som uppstår under beräkningsperioden, i  den mån de inte dragits av ett tidigare beräkningsår, och
4. återstående justerade förluster som har uppstått före  beräkningsperioden.
Lag (2024:1248)
.
39 §
Med uppskattad utdelning avses sådan värdeöverföring  eller annan transaktion som beskattas som utdelning i den stat  där ägarenheten hör hemma.
Med uppskattad utdelning avses också att ett direkt eller  indirekt ägarintresse i en investeringsenhet eller en  försäkringsinvesteringsenhet, som omfattas av ett val enligt 
36 §, överförs till en enhet som inte tillhör koncernen. Vid  en sådan överföring ska utdelningen anses uppgå till den andel  av den ej utdelade justerade nettovinsten som är hänförlig  till det överförda ägarintresset på dagen för en sådan  överföring, utan hänsyn till den uppskattade utdelningen.
Med beräkningsår avses det tredje året som föregår  räkenskapsåret.
Med beräkningsperiod avses den period som börjar den första  dagen av det tredje året som föregår räkenskapsåret och som  slutar den sista dagen av räkenskapsåret.
Lag (2024:1248)
.
40 §
Om den rapporterande enheten återkallar ett val enligt 
36 § ska investeringsenhetens eller  försäkringsinvesteringsenhetens justerade vinst motsvara  ägarenhetens andel av investeringsenhetens eller  försäkringsinvesteringsenhetens ej utdelade justerade  nettovinst för beräkningsåret vid utgången av det räkenskapsår  som föregår det räkenskapsår som återkallelsen avser. Vid  tillämpningen av 6 kap. ska tilläggsskattebeloppet för en  lågbeskattad koncernenhet beräknas genom att en sådan justerad  vinst multipliceras med minimiskattesatsen.
Lag (2024:1248)
.
Minoritetsägda koncernenheter
Beräkning av den effektiva skattesatsen och  tilläggsskattebeloppet
41 §
Beräkningen av den effektiva skattesatsen och  tilläggsskattebeloppet för koncernenheterna i en stat ska, vad  avser koncernenheter som ingår i en minoritetsägd undergrupp,  göras som om varje minoritetsägd undergrupp var en egen  koncern. Den justerade skattekostnaden och det justerade  resultatet för en enhet i en minoritetsägd undergrupp ska  undantas från bestämmandet av den övriga koncernens effektiva  skattesats beräknad enligt 3 kap. 37 § och dess  tilläggsskattebelopp beräknat enligt 3 kap. 38 §.
Den effektiva skattesatsen och tilläggsskattebeloppet för en  minoritetsägd koncernenhet som inte ingår i en minoritetsägd  undergrupp ska beräknas separat för den enheten. Den justerade  skattekostnaden och det justerade resultatet för enheten ska  undantas från bestämmandet av den övriga koncernens effektiva  skattesats och tilläggsskattebelopp. Detta gäller dock inte en  koncernenhet som är en investeringsenhet eller en  försäkringsinvesteringsenhet.
Lag (2024:1248)
.
Definitioner
42 §
Med minoritetsägd koncernenhet avses en koncernenhet i  vilken moderföretaget har ett direkt eller indirekt  ägarintresse på högst 30 procent.
En minoritetsägd moderenhet är en minoritetsägd koncernenhet  som direkt eller indirekt har bestämmande inflytande i en  annan minoritetsägd koncernenhet, utom när den minoritetsägda  moderenhetens bestämmande inflytande direkt eller indirekt  innehas av en annan minoritetsägd koncernenhet.
Med minoritetsägd undergrupp avses en minoritetsägd moderenhet  och dess minoritetsägda dotterföretag.
Ett minoritetsägt dotterföretag är en minoritetsägd  koncernenhet i vilken det bestämmande inflytandet direkt eller  indirekt innehas av en minoritetsägd moderenhet.
Samriskföretag
43 §
Med samriskföretag avses en enhet vars finansiella  resultat redovisas enligt kapitalandelsmetoden i  moderföretagets koncernredovisning, under förutsättning att  moderföretaget direkt eller indirekt innehar minst 50 procent  av ägarintresset i samriskföretaget.
En enhet ska inte anses som ett samriskföretag om den utgör
1. ett moderföretag i en koncern som ska tillämpa huvudregeln  för tilläggsskatt,
2. en undantagen enhet,
3. en enhet i vilken koncernens ägarintresse innehas direkt  genom en undantagen enhet och
- som uteslutande, eller så gott som uteslutande, bedriver  verksamhet för att inneha tillgångar eller investera medel  till förmån för dess investerare,
- som bedriver verksamheter som har samband med sådan  verksamhet som bedrivs av den undantagna enheten, eller
- vars intäkter i allt väsentligt undantas från beräkningen av  den justerade vinsten eller förlusten i enlighet med 3 kap. 9  och 10 §§,
4. en enhet som innehas av en koncern som uteslutande består  av undantagna enheter, och
5. ett dotterföretag till ett samriskföretag.
44 §
Med dotterföretag till ett samriskföretag avses en enhet  vars tillgångar, skulder, intäkter, kostnader och kassaflöden
1. har konsoliderats i ett samriskföretags koncernredovisning  enligt en allmänt erkänd redovisningsstandard, eller
2. skulle ha konsoliderats i en sådan koncernredovisning  enligt en allmänt erkänd redovisningsstandard.
Ett fast driftställe vars huvudenhet är ett samriskföretag  eller dotterföretag till ett samriskföretag ska anses utgöra  ett dotterföretag till ett samriskföretag.
45 §
Beräkningen av tilläggsskattebeloppet för ett  samriskföretag och dess dotterföretag (en  samriskföretagskoncern) ska göras i enlighet med 3-8 kap. som  om enheterna hade varit koncernenheter i en egen koncern med  samriskföretaget som moderföretag.
Lag (2024:1248)
.
46 §
En moderenhet som har ett direkt eller indirekt  ägarintresse i ett samriskföretag eller ett dotterföretag till  ett samriskföretag ska med avseende på sin andel av  tilläggsskattebeloppet för samriskföretaget eller för  dotterföretaget tillämpa bestämmelserna i 6 kap. 3-8 §§.
Om ett samriskföretag eller ett dotterföretag till ett  samriskföretag hör hemma i Sverige ska i stället för vad som  sägs i första stycket bestämmelserna i 6 kap. 2 a § tillämpas.
Lag (2024:1248)
.
47 §
Det tilläggsskattebelopp som belöper på en  samriskföretagskoncern ska minskas med varje moderenhets andel  av det tilläggsskattebelopp som ska tas ut enligt 46 § och det  tilläggsskattebelopp som ska tas ut av en koncernenhet enligt 
6 kap. 2 a §. Återstående tilläggsskattebelopp ska läggas till  det totala tilläggsskattebeloppet enligt bestämmelserna i 
6 kap. 11 §.
Lag (2024:1248)
.
Enheter som ansluter sig till eller lämnar en koncern
48 §
Om en enhet blir eller upphör att vara en del av en  koncern till följd av att det sker en överföring av direkta  eller indirekta ägarintressen i enheten eller om enheten blir  moderföretag i en ny koncern under ett räkenskapsår 
(förvärvsåret), ska enheten behandlas som en koncernenhet i  båda koncernerna. Detta gäller om en del av enhetens  tillgångar, skulder, intäkter, kostnader och kassaflöden  konsolideras post-för-post i moderföretagets  koncernredovisning under förvärvsåret.
Enhetens effektiva skattesats och tilläggsskatt ska beräknas  enligt 49-56 §§.
49 §
Under förvärvsåret ska koncernen beakta endast den del av  en koncernenhets redovisade resultat och medräknade skatter  som ingår i moderföretagets koncernredovisning.
50 §
Under förvärvsåret och varje därpå följande räkenskapsår  ska en koncernenhets justerade resultat och justerade skatter  baseras på de värden av tillgångar och skulder som redovisades  omedelbart före förvärvet.
51 §
Under förvärvsåret ska vid beräkningen av en  koncernenhets belopp för personalkostnader enligt 5 kap. 3 §  beaktas endast de kostnader som ingår i moderföretagets  koncernredovisning.
52 §
Beräkningen av beloppet för en koncernenhets materiella  anläggningstillgångar enligt 5 kap. 4 § ska justeras i  proportion till den del av förvärvsåret som enheten varit en  del av koncernen.
53 §
Den förvärvande koncernen ska beakta uppskjutna  skattefordringar och uppskjutna skatteskulder för en  koncernenhet som överförs mellan koncerner på samma sätt och i  samma utsträckning som om den förvärvande koncernen hade haft  ett bestämmande inflytande över enheten när sådana tillgångar  och skulder uppkom. Detta gäller dock inte en sådan uppskjuten  skattefordran som avses i 4 kap. 13-17 §§.
54 §
Uppskjutna skatteskulder som tidigare har beaktats vid  beräkningen av en koncernenhets justerade skattekostnad ska  vid tillämpningen av 3 kap. 35 § behandlas som återförda av  den avyttrande koncernen och som om de uppkommit i den  förvärvande koncernen under förvärvsåret. Om en uppskjuten  skatteskuld inte återförs före slutet av det femte  räkenskapsåret efter förvärvsåret, ska den minskning av den  skattekostnad som anges i 3 kap. 35 § i stället göras det  femte året efter förvärvet. Om minskningen medför att det blir  en negativ skattekostnad ska ett tillkommande  tilläggsskattebelopp beräknas.
55 §
Om den förvärvade enheten är en moderenhet som också är  en koncernenhet i två eller flera koncerner under  förvärvsåret, ska huvudregeln för tilläggsskatt tillämpas på  moderenhetens andel av det tilläggsskattebelopp som beräknats  för de lågbeskattade koncernenheterna i respektive koncern.
56 §
Trots bestämmelserna i 49-55 §§ ska i vissa fall förvärv  eller avyttring av andelar som innebär att det bestämmande  inflytandet över en enhet övergår från en enhet till en annan  behandlas som förvärv eller avyttring av enhetens tillgångar  och skulder. Detta gäller om
1. den stat där den förvärvade enheten hör hemma eller, när  det gäller en skattetransparent enhet, den stat där  tillgångarna är belägna behandlar förvärvet eller avyttringen  på samma eller liknande sätt som ett förvärv eller en  avyttring av tillgångar och skulder, och
2. den överlåtande enheten beskattas för skillnaden mellan det  skattemässiga värdet på tillgångarna och skulderna och  ersättningen för andelarna eller det verkliga värdet på  tillgångarna och skulderna.
Överföring av tillgångar eller skulder
Justerat resultat
57 §
En koncernenhet som avyttrar tillgångar eller skulder ska  vid beräkningen av sitt justerade resultat ta med den vinst  eller förlust som uppkommer vid en sådan avyttring. En  koncernenhet som förvärvar tillgångar eller skulder ska  beräkna sitt justerade resultat på grundval av de förvärvade  tillgångarnas och skuldernas redovisade värde som har bestämts  enligt den redovisningsstandard som används i moderföretagets  koncernredovisning.
58 §
Vid en omorganisering enligt 59 § gäller bestämmelserna i 
60 och 61 §§ i stället för bestämmelsen i 57 §.
59 §
Med omorganisering avses en överföring av tillgångar  eller skulder vid en fusion, delning, likvidation eller  liknande transaktion om följande villkor är uppfyllda:
1. Ersättningen för överföringen utgörs helt eller delvis av  egetkapitalinstrument emitterade av den förvärvande  koncernenheten eller av en person med anknytning till den  enheten eller, vid likvidation, enhetens  egetkapitalinstrument. Om en emission av egetkapitalinstrument  inte skulle ha någon ekonomisk betydelse behöver någon  ersättning inte lämnas.
2. Den avyttrande koncernenhetens vinst eller förlust på dessa  tillgångar beskattas inte.
3. Den förvärvande koncernenheten ska beräkna, enligt  skattelagstiftningen där den hör hemma, den beskattningsbara  inkomsten efter överföringen med hänsyn till den avyttrande  enhetens skattemässiga värde för tillgångarna, justerad för  icke kvalificerad vinst eller förlust vid överföringen.
Med icke kvalificerad vinst eller förlust avses det lägsta  beloppet av
- den avyttrande koncernenhetens vinst eller förlust som  uppkommer i samband med en omorganisering som beskattas i den  stat där den avyttrande koncernenheten hör hemma, eller
- den vinst eller förlust i redovisningen som uppkommer i  samband med omorganiseringen.
60 §
Vid en avyttring eller ett förvärv av tillgångar eller  skulder som sker i samband med en omorganisering enligt 59 §  gäller följande:
1. Den avyttrande koncernenheten ska vid beräkningen av sitt  justerade resultat undanta vinst eller förlust som uppkommer  vid en sådan avyttring.
2. Den förvärvande koncernenheten ska beräkna sitt justerade  resultat på grundval av det värde på tillgångarna och  skulderna som den avyttrande koncernenheten redovisat  omedelbart före avyttringen.
61 §
Vid en avyttring av tillgångar eller skulder som sker i  samband med en omorganisering enligt 59 § och som för den  avyttrande koncernenheten leder till en icke kvalificerad  vinst eller förlust gäller följande:
1. Den avyttrande koncernenheten ska inkludera vinst eller  förlust som härrör från avyttringen vid beräkningen av dess  justerade resultat motsvarande den icke kvalificerade vinsten  eller förlusten enligt 59 § andra stycket.
2. Den förvärvande koncernenheten ska beräkna sitt justerade  resultat efter förvärvet på grundval av det värde på  tillgångarna och skulderna som den avyttrande koncernenheten  redovisat omedelbart före avyttringen. Värdet ska justeras i  enlighet med lokala skatteregler för att ta hänsyn till den  icke kvalificerade vinsten eller förlusten.
62 §
En rapporterande enhet får välja att en koncernenhet, som  vid beskattningen får eller ska värdera tillgångar och skulder  till verkligt värde i den stat där den hör hemma, ska
1. vid beräkningen av sitt justerade resultat ta med ett  vinst- eller förlustbelopp för varje tillgång och skuld som  ska
a) motsvara skillnaden mellan tillgångens eller skuldens  redovisade värde omedelbart före tidpunkten för den  beskattningsbara händelsen och tillgångens eller skuldens  verkliga värde omedelbart efter den händelsen, och
b) minskas eller ökas med icke kvalificerad vinst eller  förlust enligt 59 § andra stycket som uppkommer i samband med  den beskattningsbara händelsen,
2. använda tillgångens eller skuldens verkliga värde enligt  redovisningen omedelbart efter den beskattningsbara händelsen  för att beräkna justerad vinst eller förlust för de  räkenskapsår som avslutas efter den beskattningsbara  händelsen, och
3. ta med nettosumman av de belopp som bestäms enligt 1 i  koncernenhetens justerade resultat, antingen genom att
a) nettosumman av beloppen tas med för det räkenskapsår då den  beskattningsbara händelsen inträffar, eller
b) ett belopp som uppgår till nettosumman av dessa belopp  dividerat med fem tas med under det räkenskapsår då den  beskattningsbara händelsen inträffar och under vart och ett av  de fyra följande räkenskapsåren.
Vad som sägs i första stycket 3 b gäller inte om  koncernenheten upphör att ingå i koncernen. I så fall ska det  återstående beloppet tas med under det räkenskapsåret då  koncernförhållandet upphört.
Kontrollerade utländska företag och hybridenheter
Fördelning av medräknade skatter
63 §
Kostnaden för medräknade skatter i en koncernenhets  räkenskaper ska fördelas till koncernenhetens kontrollerade  utländska företag om den hänför sig till detta företags  inkomst och har tagits ut enligt ett system för beskattning av  kontrollerade utländska företag. Vid beräkning av nationell  tilläggsskatt ska den kostnad som fördelas till en svensk  koncernenhet som är ett kontrollerat utländskt företag enligt  lagstiftningen i en annan stat inte beaktas.
I fråga om skattekostnad som avser passiva intäkter ska  fördelningen enligt första stycket motsvara det lägsta  beloppet av medräknade skatter på passiva intäkter och ett  belopp som utgörs av procentsatsen för tilläggsskatt för  lågskattestaten multiplicerad med de passiva intäkterna.
Vid beräkningen av procentsatsen för tilläggsskatt ska  ägarenhetens medräknade skatter på de passiva intäkterna inte  beaktas. Överskjutande medräknade skatter på passiva intäkter  ska hänföras till ägarenheten.
Lag (2024:1248)
.
63 a §
Vid fördelningen av kostnaden för medräknade skatter  enligt 63 § ska bestämmelserna i 63 b-63 e §§ tillämpas om
1. de medräknade skatterna har tagits ut enligt ett system för  beskattning av kontrollerade utländska företag enligt 2 kap. 
26 §, och
2. skatten för kontrollerade utländska företag enligt detta  system beräknas gemensamt för samtliga sådana företag.
Lag (2024:1248)
.
63 b §
Kostnaden för medräknade skatter enligt 63 a § ska  fördelas till varje kontrollerat utländskt företag med ett  belopp som motsvarar kostnaden multiplicerad med kvoten av  företagets fördelningsbelopp och fördelningsbeloppen för  samtliga kontrollerade utländska företag.
Ett kontrollerat utländskt företags fördelningsbelopp är  ägarenhetens andel av företagets inkomst multiplicerad med  skillnaden mellan skattesatsen enligt ett sådant system som  avses i 63 a § och den effektiva skattesatsen.
Lag (2024:1248)
.
63 c §
Med effektiv skattesats i 63 b § avses den effektiva  skattesatsen i en stat med följande avvikelser:
- Skatt som har betalats enligt ett system för beskattning av  kontrollerade utländska företag ska inte räknas med.
- Sådan nationell tilläggsskatt som omfattas av rätt till  avräkning av utländsk skatt enligt ett sådant system som avses  i 63 a § ska räknas med.
Om det i en stat finns flera effektiva skattesatser för  koncernenheter, samriskföretag eller dotterföretag till ett  samriskföretag, är den effektiva skattesatsen i första stycket  den skattesats som beräknas för det kontrollerade utländska  företaget. Vid beräkningen ska sådan nationell tilläggsskatt  som omfattas av rätt till avräkning av utländsk skatt enligt  ett sådant system som avses i 63 a § räknas med.
Lag (2024:1248)
.
63 d §
Om en effektiv skattesats inte ska beräknas för ett  kontrollerat utländskt företag till följd av att enheten  omfattas av förenklingsregeln i 8 kap. 3-5 §§, ska den  effektiva skattesatsen utgöras av den skattesats som framgår  av 8 kap. 4 §.
Om en effektiv skattesats inte ska beräknas för ett  kontrollerat utländskt företag till följd av förenklingsregeln  i 8 kap. 18 §, ska den effektiva skattesatsen beräknas på  följande sätt. Summan av skatt som enligt en regel om  nationell tilläggsskatt beaktas vid beräkning av effektiv  skattesats och nationell tilläggsskatt som omfattas av rätt  till avräkning av utländsk skatt enligt ett sådant system som  avses i 63 a § ska divideras med det justerade resultatet  enligt en regel om nationell tilläggsskatt.
Om en effektiv skattesats inte ska beräknas för ett  kontrollerat utländskt företag av andra skäl än de som anges i  första och andra styckena, ska den effektiva skattesatsen  motsvara kvoten av koncernenheternas skattekostnad och vinst  eller förlust före inkomstskatt enligt koncernens  kvalificerade finansiella rapport.
Om det i en stat finns flera effektiva skattesatser för  koncernenheter, samriskföretag eller dotterföretag till ett  samriskföretag, är den effektiva skattesatsen i andra stycket  den skattesats som beräknas för det kontrollerade utländska  företaget. Vid beräkningen ska sådan nationell tilläggsskatt  som omfattas av rätt till avräkning av utländsk skatt enligt  ett sådant system som avses i 63 a § räknas med.
Lag (2024:1248)
.
63 e §
För ett kontrollerat utländskt företag som inte är en  koncernenhet, ett samriskföretag eller ett dotterföretag till  ett samriskföretag ska den effektiva skattesatsen motsvara den  skattesats som beräknats enligt 63 c eller 63 d § för de  koncernenheter, samriskföretag eller dotterföretag till  samriskföretag som hör hemma i samma stat som företaget, och  vilkas andel utgör den största andelen av den inkomst för  ägarenheten som omfattas av ett sådant system som avses i 
63 a §.
Om koncernen inte beräknar en effektiv skattesats för enheter  i den stat där det kontrollerade utländska företaget hör  hemma, ska den effektiva skattesatsen motsvara kvoten av den  sammanlagda redovisade inkomstskatten och den sammanlagda  redovisade vinsten före inkomstskatt för samtliga sådana  enheter som hör hemma i den aktuella staten och som omfattas  av ett sådant system för beskattning som avses i 63 a §.
Lag (2024:1248)
.
64 §
Kostnaden för medräknade skatter i en koncernenhets  räkenskaper ska fördelas till en hybridenhet om den avser  hybridenhetens justerade vinst. Den del av kostnaden som avser  passiva intäkter ska fördelas på sätt som anges i 63 § andra  och tredje styckena. Vid beräkning av nationell tilläggsskatt  ska skattekostnad som fördelas till en hybridenhet som är en  svensk koncernenhet inte beaktas.
Med hybridenhet avses en enhet som är skattskyldig för  inkomstskatt i den stat där den hör hemma och som beskattas  hos delägarna i den stat där de hör hemma.
Lag (2024:1248)
.
65 §
Med passiva intäkter avses i 63 och 64 §§ intäkter som
1. ingår i den justerade vinsten för en koncernenhet och  beskattas hos ägarenheten enligt ett system för beskattning av  kontrollerade utländska företag eller på grund av ägarintresse  i en hybridenhet, och
2. utgör
- utdelning eller motsvarande,
- ränta eller motsvarande,
- hyra,
- royalty,
- annan avtalsenlig ersättning som sker över tid 
(annuitetsbelopp), eller
- nettovinst vid försäljning av egendom som ger upphov till  sådana intäkter.
Lag (2024:1248)
.
Moderföretag som omfattas av system med avdragsgill utdelning
66 §
Med system med avdragsgill utdelning avses regler som  syftar till att uppnå beskattning i ett led genom att  utdelning från en enhet till dess ägare ska dras av från  enhetens inkomst. I fråga om ett kooperativ avses också regler  om att ett kooperativ undantas från beskattning.
Med avdragsgill utdelning avses
- utdelning till den som äger andel i en koncernenhet om  utdelningen enligt lagstiftningen i den stat som enheten hör  hemma i ska dras av vid beräkningen av dess beskattningsbara  inkomst, eller
- kooperativ utdelning till en medlem i ett kooperativ.
Med kooperativ avses en enhet som gemensamt säljer eller  förvärvar varor eller tjänster för sina medlemmars räkning och  som i den stat där den hör hemma omfattas av regler som  säkerställer skattemässig neutralitet för varor eller tjänster  som säljs eller förvärvas av dess medlemmar genom  kooperativet.
67 §
Den justerade vinsten för ett moderföretag i en koncern  som omfattas av ett system med avdragsgill utdelning ska  minskas med belopp som delas ut som avdragsgill utdelning inom  tolv månader efter utgången av det räkenskapsår som den  justerade vinsten avser, om
1. mottagaren beskattas för utdelningen med en skattesats som  är lika med eller högre än minimiskattesatsen och inkomsten  hänförs till ett beskattningsår som avslutas senast tolv  månader efter utgången av räkenskapsåret, eller
2. det rimligen kan förväntas att det sammanlagda beloppet av  medräknade skatter för moderföretaget och skatt som mottagaren  betalar på utdelningen är lika med eller överstiger den  utdelande enhetens inkomst multiplicerad med  minimiskattesatsen.
Vid tillämpningen av bestämmelserna i första stycket ska  mottagaren anses ha beskattats för utdelning som lämnats i  förhållande till inköp från ett inköpskooperativ till den del  utdelningen minskar en avdragsgill utgift eller kostnad.
68 §
Den justerade vinsten för ett moderföretag i en koncern  som omfattas av ett system med avdragsgill utdelning ska,  utöver vad som anges i 67 §, minskas med det belopp som delas  ut som avdragsgill utdelning inom tolv månader efter utgången  av det räkenskapsår som den justerade vinsten avser, om  mottagaren är
1. en fysisk person som är medlem i ett inköpskooperativ, och  utdelningen lämnas i förhållande till gjorda inköp,
2. en fysisk person som har skatterättslig hemvist och är  skattskyldig i den stat där moderföretaget hör hemma och  dennes ägarintressen ger rätt till högst fem procent av vinst  och tillgångar i moderföretaget, eller
3. ett offentligt organ, en myndighetsenhet, en internationell  organisation, en ideell organisation eller en pensionsfond som  hör hemma i den stat där moderföretaget hör hemma.
69 §
Kostnaden för medräknade skatter på utdelad vinst ska  minskas i proportion till minskningen av den justerade vinsten  enligt 67 eller 68 §.
Den justerade vinsten ska minskas med samma belopp som  kostnaden för medräknade skatter minskats med.
70 §
Om moderföretaget direkt innehar en ägarandel i en  koncernenhet som omfattas av bestämmelser om avdragsgill  utdelning, ska bestämmelserna i 67 och 68 §§ tillämpas på  övriga koncernenheter som hör hemma i samma stat som  moderföretaget till den del koncernenheten lämnar utdelning  till moderföretaget och moderföretaget delar ut den justerade  vinsten till en mottagare som anges i 67 eller 68 §. Detta  gäller också om ett moderföretag indirekt har en ägarandel i  en sådan koncernenhet genom andra koncernenheter som omfattas  av bestämmelserna i 67 eller 68 §.
Koncerner med flera moderföretag
71 §
Med koncern med flera moderföretag avses två eller flera  koncerner vars moderföretag ingått ett arrangemang i form av  en sammanlänkad struktur eller dubbel notering, om minst en  enhet eller ett fast driftställe i den kombinerade koncernen  hör hemma i en annan stat än övriga enheter.
Med sammanlänkad struktur avses ett arrangemang mellan minst  två moderföretag i olika koncerner om
1. moderföretagen, ifall de är marknadsnoterade, är noterade  till samma kursvärde,
2. ägarintressena i respektive moderföretag till minst 
50 procent kombinerats genom ägande, överlåtelsebegränsning  eller annat villkor och inte kan överlåtas eller handlas var  för sig, och
3. ett av moderföretagen upprättar koncernredovisning där  tillgångar, skulder, intäkter, kostnader och kassaflöden för  alla enheter i de berörda koncernerna är redovisade  tillsammans som för en ekonomisk enhet och som måste bli  föremål för en extern revision.
Med dubbel notering avses ett arrangemang mellan minst två  moder-företag i olika koncerner, om
1. andelarna i moderföretagen är marknadsnoterade och handlas  eller överlåts på olika kapitalmarknader,
2. företagens verksamheter kombinerats enbart genom avtal  mellan moderföretagen,
3. moderföretagen har avtalat att utskiftning vid likvidation  och utdelning ska ske enligt bestämda andelar,
4. moderföretagens verksamheter utgör en ekonomisk enhet  enligt avtal, och
5. moderföretagen upprättar en koncernredovisning där  tillgångar, skulder, intäkter, kostnader och kassaflöden för  alla enheter i de berörda koncernerna är redovisade  tillsammans som för en ekonomisk enhet och som måste bli  föremål för en extern revision.
72 §
Samtliga enheter och koncernenheter i de koncerner som  tillsammans utgör en koncern med flera moderföretag ska anses  vara koncernenheter i samma koncern.
73 §
En enhet är en koncernenhet i en koncern med flera  moderföretag om den konsolideras post-för-post i  koncernredovisningen för koncernen. Med koncernenhet avses  även en enhet över vilken koncernenheter i en koncern med  flera moderföretag har ett bestämmande inflytande, även om den  inte konsolideras post-för-post i koncernredovisningen. En  enhet som är undantagen enligt 1 kap. 5-7 §§ anses inte vara  en koncernenhet.
74 §
För en koncern med flera moderföretag ska moderföretagets  koncernredovisning anses vara den koncernredovisning som anges  i 71 § andra och tredje styckena.
Bestämmelser i lagen om tillämpning av de  redovisningsprinciper som används i ett moderföretags  koncernredovisning avser, vad gäller koncerner med flera  moderföretag, de redovisningsprinciper som används för att  upprätta den koncernredovisning som avses i första stycket.
75 §
Samtliga moderföretag i de koncerner som tillsammans  utgör en koncern med flera moderföretag ska anses vara  moderföretag i koncernen med flera moderföretag.
76 §
Ett moderföretag och en annan moderenhet i en koncern med  flera moderföretag ska tillämpa bestämmelserna i 6 kap. 3-8 §§  på sin andel av tilläggsskattebeloppet för lågbeskattade  koncernenheter.
77 §
Vid beräkningen av kompletterande tilläggsskatt enligt 
6 kap. 9-13 §§ ska, för varje koncernenhet i en koncern med  flera moderföretag, samtliga lågbeskattade koncernenheter i  koncernen med flera moderföretag beaktas.
Godkänt utdelningsskattesystem
Fiktivt utdelningsskattebelopp för beräkning av justerad  skattekostnad
78 §
Vid beräkningen av den justerade skattekostnaden för  koncernenheter i en stat med ett godkänt  utdelningsskattesystem får den rapporterande enheten välja att  ta med ett fiktivt utdelningsskattebelopp.
Ett val enligt första stycket gäller alla koncernenheter i den  staten. Valet gäller för det räkenskapsår som valet avser.
79 §
Med fiktivt utdelningsskattebelopp avses det lägsta av  följande två belopp:
- ett belopp som motsvarar den ökade skattekostnad som skulle  medföra att den effektiva skattesatsen för koncernenheterna i  den aktuella staten uppgår till minimiskattesatsen, och
- ett belopp som utgörs av den skatt som skulle ha tagits ut  om enheterna hade delat ut all vinst som omfattas av ett  godkänt utdelningsskattesystem under räkenskapsåret.
Återföring av fiktivt utdelningsskattebelopp
80 §
Om ett val enligt 78 § görs ska en förteckning för  återföring upprättas för det fiktiva utdelningsskattebeloppet.  Det fiktiva skattebeloppet ska tas upp i  återföringsförteckningen för det räkenskapsår för vilket  beloppet har bestämts.
81 §
Vid utgången av varje räkenskapsår ska det fiktiva  utdelningsskattebeloppet i en återföringsförteckning för  tidigare räkenskapsår minskas genom återföring. Belopp som  tagits upp i den tidigast upprättade återföringsförteckningen  ska minskas först. Minskning får göras högst med det belopp  som finns i förteckningen.
Belopp i förteckningen ska minskas i följande ordning. Först  ska minskning göras med ett belopp som motsvarar  koncernenheternas betalda skatt på utdelning eller fiktiv  utdelning under räkenskapsåret. Därefter ska minskning göras  med ett belopp som motsvarar den justerade förlusten i staten  med ett godkänt utdelningsskattesystem multiplicerad med  minimiskattesatsen.
Belopp som återstår efter en tillämpning av andra stycket och  som motsvarar justerad förlust multiplicerad med  minimiskattesatsen får beaktas senare räkenskapsår.
Skatt som betalas på faktisk eller fiktiv utdelning ska inte  tas med vid beräkningen av den justerade skattekostnaden till  den del skatten minskar belopp i förteckningen.
82 §
Belopp som återstår i återföringsförteckningen vid  utgången av det fjärde räkenskapsåret efter det räkenskapsår  som förteckningen avser ska minska den justerade  skattekostnaden för det år förteckningen avser. Effektiv  skattesats och tilläggsskattebelopp ska då räknas om enligt 
3 kap. 37 och 38 §§. Tillkommande tilläggsskattebelopp  fördelas enligt 3 kap. 40 och 41 §§.
83 §
Om en koncernenhet som omfattas av ett val enligt 78 §  lämnar koncernen eller om dess tillgångar i allt väsentligt  överförs till någon som inte är en koncernenhet i samma  koncern i samma stat, ska ett belopp som återstår i en  återföringsförteckning för tidigare räkenskapsår minska den  justerade skattekostnaden för koncernenheterna i staten för  respektive år. Det belopp som ska minska skattekostnaden  beräknas genom att det återstående beloppet i  återföringsförteckningen multipliceras med den aktuella  koncernenhetens andel av det sammanlagda justerade resultatet  för koncernenheterna i staten, för respektive år. Detta gäller  endast räkenskapsår för vilka den aktuella koncernenhetens  justerade resultat är positivt. Effektiv skattesats och  tilläggsskattebelopp ska då räknas om enligt 3 kap. 37 och 
38 §§. Tillkommande tilläggsskattebelopp fördelas enligt 
3 kap. 40 och 41 §§.
Lag (2024:1248)
.
8 kap. Förenklingsregler
1 §
I detta kapitel finns bestämmelser om
- tidsgräns för den tillfälliga förenklingsregeln (2 §),
- villkor för den tillfälliga förenklingsregeln (3-7 a §§),
- särskilda enheter och koncerner (8-11 §§),
- verkan av konstlade arrangemang (11 a-11 g §§),
- undantag från tillämpningen av den tillfälliga  förenklingsregeln (12 §),
- övergångsår (13 §),
- förenkling av kompletteringsregeln för tilläggsskatt (14 §),
- en förenklingsregel för koncernenheter utan väsentlig  betydelse för koncernredovisningen (15-17 §§),
- en förenklingsregel för utländsk nationell tilläggsskatt 
(18 §), och
- val (19 §).
Lag (2024:1248)
.
Tidsgräns för den tillfälliga förenklingsregeln
2 §
Bestämmelserna i 3-13 §§ gäller för koncernenheter i en  stat för tid som
- motsvarar de räkenskapsår som gäller för enheternas  moderföretag, och
- börjar närmast efter den 31 december 2023 men före den 1  januari 2027.
Bestämmelserna gäller dock inte för räkenskapsår som avslutas  efter den 30 juni 2028.
Lag (2024:1248)
.
Villkor för den tillfälliga förenklingsregeln
3 §
Tilläggsskattebeloppet för koncernenheterna i en stat ska  anses vara noll, om koncernenheterna uppfyller följande  villkor:
1. koncernenheternas totala intäkter i staten enligt  koncernens kvalificerade land-för-land-rapport är lägre än tio  miljoner euro, och
2. koncernenheternas totala vinst före inkomstskatt i staten  enligt den kvalificerade land-för-land-rapporten för  räkenskapsåret är lägre än en miljon euro.
Om en koncernenhet inte redovisas i den kvalificerade land-
för-land-rapporten därför att den innehas för försäljning, ska  dess intäkter ändå beaktas vid beräkningen enligt första  stycket 1.
Vid tillämpningen av de beloppsangivelser i euro som finns i  första stycket ska belopp i annan valuta räknas om på det sätt  som anges i 1 kap. 4 §.
4 §
Tilläggsskattebeloppet för koncernenheterna i en stat ska  anses vara noll, om koncernenheterna tillsammans har en  effektiv skattesats som är lika med eller större än den  procentsats som anges i tredje stycket. Den effektiva  skattesatsen ska motsvara kvoten mellan koncernenheternas  skattekostnad enligt andra stycket och deras vinst eller  förlust före inkomstskatt enligt koncernens kvalificerade  land-för-land-rapport.
Med skattekostnad avses i första stycket sådan skattekostnad  som redovisas i koncernens kvalificerade finansiella rapport  minskad med skatter som inte är medräknade skatter och  medräknade skatter som hänför sig till en osäker  skattesituation.
Procentsatsen enligt första stycket ska vara
- 15 procent för räkenskapsår som börjar under 2024,
- 16 procent för räkenskapsår som börjar under 2025, och
- 17 procent för räkenskapsår som börjar under 2026.
4 a §
En skattekostnad som en huvudenhet har haft för ett fast  driftställe i den stat där driftstället hör hemma ska inte tas  med vid beräkningen enligt 4 § första stycket i den stat där  huvudenheten hör hemma.
Om ett fast driftställe, ett kontrollerat utländskt företag  eller en hybridenhet inte omfattas av 3-5 §§ i den stat där  enheten hör hemma, ska 7 kap. 25 och 63-65 §§ inte tillämpas  vid beräkningen enligt 4 § första stycket för den stat där  ägarenheten eller huvudenheten hör hemma.
Lag (2024:1248)
.
5 §
Tilläggsskattebeloppet för koncernenheterna i en stat ska  anses vara noll, om koncernenheterna som hör hemma i den  staten har en vinst enligt koncernens kvalificerade land-för-
land-rapport som inte överstiger substansbeloppet, beräknat  enligt 5 kap. 2-10 §§. Beräkningen av substansbeloppet ska  grunda sig på uppgifter i koncernens kvalificerade finansiella  rapport.
Lag (2024:1248)
.
6 §
Med kvalificerad land-för-land-rapport avses i 3-5 §§ en  rapport som har upprättats på grundval av en kvalificerad  finansiell rapport.
Med kvalificerad finansiell rapport avses
1. de räkenskaper som används för att upprätta moderföretagets  koncernredovisning,
2. varje koncernenhets årsredovisning förutsatt att den  upprättas enligt
- en allmänt erkänd redovisningsstandard enligt 2 kap. 20 §,  eller
- en godkänd redovisningsstandard enligt 2 kap. 21 § om  informationen i denna är tillförlitlig,
3. om en koncernenhet inte omfattas av moderföretagets  koncernredovisning enbart på grund av sin ringa storlek eller  av väsentlighetsskäl, koncernenhetens räkenskaper som används  som underlag för land-för-land-rapporten, eller
4. om inte ett fast driftställes uppgifter framgår av 1-3, en  separat finansiell rapport där det fasta driftställets andel  av huvudenhetens totala intäkter och vinst eller förlust före  inkomstskatt framgår.
Lag (2024:1248)
.
6 a §
Om en förvärvad koncernenhets räkenskaper har justerats  utifrån köpeskillingen för enheten vad avser värdet på  tillgångarna och skulderna, ska följande justering göras vid  tillämpningen av 4 och 5 §§. Minskningar av koncernenhetens  resultat som är hänförliga till av- eller nedskrivning av  goodwill vad avser transaktioner som genomförts efter den 
30 november 2021, ska läggas till enhetens vinst före  inkomstskatt. Vid tillämpningen av 4 § gäller detta dock bara  om räkenskaperna inte innehåller motsvarande justering av  uppskjuten skatt som är hänförlig till goodwillposten.
Vad som sägs i första stycket gäller inte om
1. samma justeringar har gjorts i koncernens land-för-land-
rapportering för samtliga räkenskapsår som påbörjats efter den 
31 december 2022, eller
2. justeringarna i koncernenhetens räkenskaper har gjorts  enligt lag eller annan författning.
Lag (2024:1248)
.
6 b §
Om en koncernenhet ingår i en koncern som inte behöver  lämna en land-för-land-rapport, ska uppgifterna om  koncernenhetens intäkt och koncernenhetens vinst eller förlust  före inkomstskatt hämtas från enhetens kvalificerade  finansiella rapport.
Lag (2024:1248)
.
6 c §
Vid tillämpningen av 3-5 §§ ska uppgifter för alla  koncernenheter som hör hemma i en stat hämtas antingen från en  sådan kvalificerad finansiell rapport som avses i 6 § andra  stycket 1 eller från en sådan som avses i 6 § andra stycket 2.
Detta gäller dock inte för fasta driftställen och en sådan  koncernenhet utan väsentlig betydelse som avses i 16 §.
Lag (2024:1248)
.
7 §
Vid tillämpningen av 3-5 §§ ska en sådan orealiserad  förlust som avses i 3 kap. 10 § 1 undantas från vinst eller  förlust före inkomstskatt om förlusten överstiger 50 miljoner  euro i en stat.
Vid tillämpningen av den beloppsangivelse i euro som finns i  första stycket ska belopp i annan valuta räknas om på det sätt  som anges i 1 kap. 4 §.
7 a §
Vid tillämpningen av 3-5 §§ ska en koncernintern  betalning som behandlas som intäkt i den mottagande  koncernenhetens kvalificerade finansiella rapport och som  kostnad i den betalande koncernenhetens kvalificerade  finansiella rapport räknas med vid bestämmandet av respektive  koncernenhets intäkter och dess vinst eller förlust före  inkomstskatt även om betalningen inte tagits med i land-för-
land-rapporten.
Lag (2024:1248)
.
Särskilda enheter och koncerner
8 §
Vid tillämpningen av 3-7 §§ ska ett samriskföretag och  dess dotterföretag behandlas som koncernenheter i en egen  koncern. I dessa fall ska uppgifter om intäkter och vinster  hämtas från de kvalificerade finansiella rapporterna för dessa  företag.
9 §
Vid tillämpningen av 3-7 §§ gäller följande för  moderföretag som är delägarbeskattade enheter eller enheter  som omfattas av ett system med avdragsgill utdelning. Vinsten  före bolagsskatt ska minskas i den utsträckning som beloppet  är hänförligt till en persons ägarintresse i den  delägarbeskattade enheten eller utdelat till följd av en  ägarandel som innehas av en sådan person.
Med person avses i första stycket en sådan innehavare av ett  ägarintresse som bestämmelserna i 7 kap. 12 och 13 §§ avser  eller sådana mottagare som bestämmelserna i 67 och 68 §§  avser.
För delägarbeskattade enheter gäller första stycket bara om  samtliga ägarintressen i moderföretaget innehas av någon som  avses i 7 kap. 12 och 13 §§.
10 §
Bestämmelserna i 3-7 §§ ska inte tillämpas på en  investeringsenhet som omfattas av ett val enligt 7 kap. 33  eller 36 §. Om andra koncernenheter som hör hemma i samma stat  som investeringsenheten tillämpar 3-7 §§, ska  investeringsenhetens resultat före inkomstskatt samt de totala  intäkter och tillhörande skatter som avser investeringsenheten  beaktas i den stat där enhetens direkta ägare finns, i  proportion till dennes ägarintresse.
En investeringsenhet som inte omfattas av ett val enligt 
7 kap. 33 eller 36 § får tillämpa 3-7 §§ endast om alla  enhetens ägare hör hemma i samma stat som denna.
Första och andra styckena gäller även för  försäkringsinvesteringsenheter.
11 §
Bestämmelserna i 3-7 §§ ska tillämpas även på  koncernenheter som inte tagits med i den kvalificerade  finansiella rapporten därför att de innehas för försäljning.
Verkan av konstlade arrangemang
11 a §
Vid tillämpningen av 3-5 §§ ska följande justeringar  göras om ett konstlat arrangemang har ingåtts efter den 15  december 2022:
1. Kostnader eller förluster som uppstår till följd av  arrangemang enligt 11 b § 1 eller 2 ska inte tas med i  koncernenheternas sammanlagda vinst eller förlust.
2. Skattekostnader som uppstår till följd av ett arrangemang  enligt 11 b § 3 ska inte tas med i koncernenheternas  sammanlagda skattekostnader.
Lag (2024:1248)
.
11 b §
Med konstlat arrangemang avses
1. ett arrangemang som innebär avdrag för utgifter utan att  motsvarande inkomster tas upp till beskattning,
2. ett arrangemang som medför att en förlust beaktas flera  gånger, eller
3. ett arrangemang som medför att en skattekostnad beaktas  flera gånger.
Lag (2024:1248)
.
11 c §
Med arrangemang som innebär avdrag för utgifter utan  att motsvarande inkomster tas upp till beskattning avses en  överenskommelse där en koncernenhet direkt eller indirekt  tillhandahåller kredit eller på annat sätt gör en investering  i en annan koncernenhet som leder till en kostnad eller  förlust i en koncernenhets redovisning, under förutsättning  att
1. kostnaden eller förlusten inte motsvaras av en redovisad  intäkt eller vinst hos den koncernenhet som är motpart, eller
2. den skattepliktiga inkomsten hos den koncernenhet som är  motpart inte rimligen kan förväntas öka i motsvarande mån  under överenskommelsens löptid på det sätt som anges i 11 g §.
Första stycket gäller inte om kostnaden eller förlusten endast  kan hänföras till övrigt primärkapital för  kapitaltäckningsändamål.
Lag (2024:1248)
.
11 d §
Med arrangemang som medför att en förlust beaktas flera  gånger avses en överenskommelse som leder till att en kostnad  eller förlust tas med i en koncernenhets finansiella rapport,  om
1. kostnaden eller förlusten tas med i en annan koncernenhets  finansiella rapport, eller
2. det uppstår ett avdragsgillt belopp vid fastställandet av  den skattepliktiga inkomsten för en koncernenhet som hör hemma  i en annan stat.
Lag (2024:1248)
.
11 e §
Med arrangemang som medför att en skattekostnad beaktas  flera gånger avses en överenskommelse som leder till att mer  än en koncernenhet inkluderar delar av eller hela  skattekostnaden
1. i sin justerade skattekostnad, eller
2. vid beräkningen av den effektiva skattesatsen enligt 4 §.
Första stycket gäller dock inte om den inkomst som  skattekostnaden är hänförlig till tas med i den finansiella  rapporten för varje koncernenhet.
Lag (2024:1248)
.
11 f §
Vid tillämpningen av 11 a-11 e §§ ska även ett  arrangemang som har ingåtts före den 15 december 2022 anses  ingånget efter den tidpunkten, om
1. arrangemanget har ändrats eller överförts efter den 15  december 2022,
2. fullgörandet av rättigheter eller skyldigheter enligt  arrangemanget efter den 15 december 2022 skiljer sig från  fullgörandet före den tidpunkten, eller
3. det efter den 15 december 2022 har skett en förändring av  hur arrangemanget behandlas i enhetens redovisning.
Lag (2024:1248)
.
11 g §
Vid tillämpningen av 11 c § första stycket 2 ska en  koncernenhets skattepliktiga inkomst inte rimligen förväntas  öka i motsvarande mån till den del
1. inkomsten vid beskattningen kvittas mot en post som i  redovisningen har gett upphov till en uppskjuten skattefordran  och fordrans värde har skrivits ned i redovisningen, eller
2. den betalning som ger upphov till kostnaden eller förlusten  även ger upphov till en avdragsgill kostnad eller förlust för  en koncernenhet som hör hemma i samma stat som motparten utan  att betalningen ingår som en kostnad eller förlust vid  fastställandet av vinst eller förlust före inkomstskatt för  koncernenheterna i den staten.
En uppskjuten skattefordran ska också anses ha skrivits ned  enligt första stycket 1 om nedskrivning skulle ha skett om  koncernen inte hade ingått ett konstlat arrangemang efter den 
15 december 2022.
Lag (2024:1248)
.
Undantag från tillämpningen av den tillfälliga  förenklingsregeln
12 §
Följande koncernenheter är undantagna från tillämpningen  av 3-5 §§ :
1. statslösa koncernenheter,
2. koncernenheter i en stat vilka ingår i en koncern med flera  moderenheter, när en kvalificerad land-för-land-rapport inte  innehåller information från hela den kombinerade koncernen,
3. koncernenheter i en stat för vilka ett val har gjorts  enligt 7 kap. 78 §,
4. koncernenheter i en stat för vilka 3-5 §§ inte tillämpats  för ett tidigare räkenskapsår trots att enheterna uppfyllde  villkoren i 3-5 §§, och
5. koncernenheter i en stat för vilka 3-5 §§ inte tillämpats  för ett tidigare räkenskapsår för att enheterna inte uppfyllde  villkoren i 3-5 §§.
Övergångsår
13 §
Vid tillämpningen av 4 kap. 25 § ska ett övergångsår  enligt 4 kap. 26 § för en koncernenhet i en stat inte omfatta  de år då 3-5 §§ tillämpas av koncernenheten.
Vid tillämpningen av 4 kap. 28 § ska övergångsåret enligt 
4 kap. 26 § för en överförande koncernenhet vara det första  räkenskapsår då 3-5 §§ inte längre tillämpas i fråga om  enheten.
Lag (2024:1248)
.
Förenkling av kompletteringsregeln för tilläggsskatt
14 §
Tilläggsskattebeloppet enligt kompletteringsregeln för  tilläggsskatt ska anses vara noll för den stat där  moderföretaget hör hemma om bolagsskattesatsen i den staten  uppgår till minst 20 procent för varje räkenskapsår under  övergångsperioden.
Med övergångsperioden avses de räkenskapsår som inte omfattar  mer än tolv månader och som börjar den 31 december 2025 eller  tidigare och slutar före den 31 december 2026.
Lag (2024:1248)
.
Förenklingsregel för koncernenheter utan väsentlig betydelse  för koncernredovisningen
15 §
Vid tillämpningen av 3 kap. 37 §, 5 kap. 2-10 samt 12-14 §§ vad avser en koncernenhet utan väsentlig betydelse, får  den rapporterande enheten välja att
1. justerat resultat ska utgöras av enhetens intäkt i enlighet  med relevanta land-för-land-rapporteringsregler,
2. intäkt ska utgöras av enhetens intäkt som fastställts i  enlighet med relevanta land-för-land-rapporteringsregler, och
3. justerad skattekostnad ska utgöras av årets ackumulerade  inkomstskatt som fastställts i enlighet med relevanta land-
för-land-rapporteringsregler.
Lag (2024:1248)
.
16 §
En koncernenhet, tillsammans med sina fasta driftställen,  ska anses som en koncernenhet utan väsentlig betydelse, om
1. enheten inte konsolideras post-för-post,
2. skälet till att enheten inte konsolideras post-för-post  enbart är att den är av begränsad storlek eller saknar  väsentlig betydelse för koncernen,
3. enheten omfattas av en sådan koncernredovisning som avses i 
2 kap. 19 § 1 eller 3, och
4. koncernredovisningen är föremål för extern revision.
Om enhetens intäkter överstiger 50 miljoner euro, krävs  dessutom att de räkenskaper för enheten som ligger till grund  för land-för-land-rapporten är upprättade i enlighet med en  allmänt erkänd redovisningsstandard eller en godkänd  redovisningsstandard.
Vid tillämpningen av den beloppsangivelse i euro som finns i  andra stycket ska belopp i annan valuta räknas om på det sätt  som anges i 1 kap. 4 §.
Lag (2024:1248)
.
17 §
Med relevanta land-för-land-rapporteringsregler avses  rapporteringsbestämmelserna i den stat där moderföretaget hör  hemma eller, om en land-för-land-rapport inte lämnas in i den  stat där moderföretaget hör hemma, i den stat där ett  ställföreträdande moderföretag hör hemma.
Om det inte finns ett krav på land-för-land-rapportering i den  stat där moderföretaget hör hemma och en koncern inte är  skyldig att lämna in en land-för-land-rapport i någon stat  avses med relevanta land-för-land-rapporteringsregler OECD:s  standard om land-för-land-rapportering och OECD:s vägledning  om genomförandet av land-för-land-rapportering.
Lag (2024:1248)
.
Förenklingsregel för utländsk nationell tilläggsskatt
18 §
Vid bestämmandet av tilläggsskattebeloppet för  koncernenheter, samriskföretag och dotterföretag till  samriskföretag som hör hemma i en utländsk stat gäller  följande förenklingsregel. Tilläggsskattebeloppet för en sådan  koncernenhet eller enhet ska anses vara noll, om den utländska  statens regel om nationell tilläggsskatt är godkänd av  OECD/G20 Inclusive Framework on BEPS som en sådan regel som  ska omfattas av andra staters förenklingsregler avseende  utländsk nationell tilläggsskatt.
Tilläggsskattebeloppet för koncernenheter, samriskföretag och  dotterföretag till samriskföretag ska dock inte sättas ned  till noll enligt första stycket
1. till den del vissa slag av enheter och koncernenheter är  undantagna från godkännandet av statens regel om nationell  tilläggsskatt, eller
2. om ett beslut om tilläggsskatt enligt den utländska statens  regel om nationell tilläggsskatt är överklagat eller om  skatten inte går att bestämma eller driva in.
Lag (2024:1248)
.
Val
19 §
Den rapporterande enheten får välja att tillämpa  förenklingsreglerna i detta kapitel. Ett sådant val gäller för  det räkenskapsår som valet avser.
Lag (2024:1248)
.
Övergångsbestämmelser
2023:875
1. Denna lag träder i kraft den 1 januari 2024.
2. Lagen tillämpas första gången för beskattningsår som börjar  närmast efter den 31 december 2023 eller, i fråga om svenska  handelsbolag, räkenskapsår som börjar närmast efter den 
31 december 2023.
3. Bestämmelserna i 6 kap. 9-15 §§ ska dock tillämpas på  svenska koncernenheter första gången för beskattningsår som  börjar närmast efter den 31 december 2024 eller, i fråga om  svenska handelsbolag, räkenskapsår som börjar närmast efter  den 31 december 2024. Detta gäller dock inte om  koncernenhetens moderföretag är ett sådant moderföretag som  avses i 6 kap. 5 § 2.
4. Vid tillämpningen av 5 kap. 3 § ska i stället för den  procentsats som anges där följande procentsats användas för  det beskattningsår eller, i fråga om svenska handelsbolag,  räkenskapsår som inleds under nedanstående kalenderår:
2024                     9,8 procent
2025                     9,6 procent
2026                     9,4 procent
2027                     9,2 procent
2028                     9,0 procent
2029                     8,2 procent
2030                     7,4 procent
2031                     6,6 procent
2032	                 5,8 procent
5. Vid tillämpningen av 5 kap. 4 § ska i stället för den  procentsats som anges där följande procentsats användas för  det beskattningsår eller, i fråga om svenska handelsbolag,  räkenskapsår som inleds under nedanstående kalenderår:
2024                     7,8 procent
2025                     7,6 procent
2026                     7,4 procent
2027                     7,2 procent
2028                     7,0 procent
2029                     6,6 procent
2030                     6,2 procent
2031                     5,8 procent
2032                     5,4 procent
2024:1248
1. Denna lag träder i kraft den 1 januari 2025.
2. Lagen tillämpas första gången för beskattningsår som börjar  närmast efter den 31 december 2024 eller, i fråga om svenska  handelsbolag, räkenskapsår som börjar närmast efter den 31  december 2024.
3. Bestämmelserna i 7 kap. 63 a-63 e §§ tillämpas för  beskattningsår som börjar före den 1 januari 2026 och som  avslutas senast den 30 juni 2027.
4. Den rapporterande enheten får dock tillämpa samtliga eller  vissa av bestämmelserna första gången för beskattningsår som  börjar närmast efter den 31 december 2023 eller, i fråga om  svenska handelsbolag, räkenskapsår som börjar närmast efter  den 31 december 2023.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.