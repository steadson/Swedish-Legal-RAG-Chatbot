Title: Bostadsrättslag (1991:614)
SFS Number: Svensk författningssamling 1991:614
URL: https://www.riksdagen.se/sv/dokument-och-lagar/dokument/svensk-forfattningssamling/bostadsrattslag-1991614_sfs-1991-614/
Source Link: http://rkrattsbaser.gov.se/sfst?bet=1991:614
Amendment Register Link: http://rkrattsbaser.gov.se/sfsr?bet=1991:614
Ministry/Authority: Justitiedepartementet L1
Issued: 1991-05-30
Metadata: {"Utfärdad": "1991-05-30", "Ändrad": "t.o.m. SFS 2022:1026"}

==================================================

Bostadsrättslag (1991:614)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1991:614
Departement/myndighet
:   
Justitiedepartementet L1
Utfärdad
:   
1991-05-30
Ändrad
:   
t.o.m. SFS 2022:1026
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Föreningens medlemmar m.m.
3 kap. Ekonomisk plan
4 kap. Upplåtelse av lägenheter med bostadsrätt
5 kap. Förhandsavtal
6 kap. Övergång av bostadsrätt
7 kap. Bostadsrättshavarens rättigheter och skyldigheter
8 kap. Tvångsförsäljning
9 kap. Bestämmelser om föreningen m.m.
10 kap. Skadestånd, straff och vite m.m.
11 kap. Förfarandet i bostadsrättstvister m.m.
Övergångsbestämmelser
1 kap. Inledande bestämmelser
Grundregler om bostadsrättsföreningar och bostadsrätt
1 §
En bostadsrättsförening är en ekonomisk förening som  har till ändamål att i föreningens hus upplåta lägenheter med  bostadsrätt. En bostadsrättsförening ska vara registrerad.
Lagen (2018:672) om ekonomiska föreningar tillämpas på  bostadsrättsföreningar i den utsträckning som anges i denna  lag.
Lag (2018:715)
.
2 §
En bostadsrättsförening ska ha minst tre medlemmar.  Föreningen ska också ha stadgar.
Av 9 kap. 12 och 26 §§ följer att en bostadsrättsförening  också ska ha en styrelse och minst en revisor.
Lag (2018:715)
.
3 §
Upplåtelse av en lägenhet med bostadsrätt får endast ske till den som är medlem i bostadsrättsföreningen. Bostadsrätt är den rätt i föreningen som en medlem har på grund av upplåtelsen.
I 6 kap. finns bestämmelser om rätten att utöva bostadsrätten när den har övergått från en bostadsrättshavare till en ny innehavare.
Lag (1995:1464)
.
4 §
Upplåtelse av en lägenhet med bostadsrätt skall ske till nyttjande mot ersättning och utan tidsbegränsning. Endast bostadsrättsföreningar får upplåta sådan nyttjanderätt.
En upplåtelse med bostadsrätt får endast avse hus eller del av hus. En upplåtelse får dock även omfatta mark som ligger i anslutning till föreningens hus, om marken skall användas som komplement till nyttjandet av huset eller del av huset.
5 §
Om upprättande och registrering av ekonomisk plan som förutsättning för upplåtelse finns bestämmelser i 3 kap.
För registrering av ekonomisk plan fordras att det i föreningens hus kommer att finnas minst tre lägenheter avsedda att upplåtas med bostadsrätt. Vid beräkningen av antalet lägenheter som avses bli upplåtna med bostadsrätt räknas som lägenhet varje avskild enhet som är inrättad att varaktigt och självständigt användas som bostad eller lokal. Garage, lager och andra lägenheter som i första hand används som förvaringsutrymmen skall man dock bortse från.
Om föreningen har fler än ett hus, fordras det för registrering också att husen ligger så nära varandra att en ändamålsenlig samverkan kan ske mellan bostadsrättshavarna.
Lag (1993:314)
.
6 §
Med bostadslägenhet avses i denna lag en lägenhet som är avsedd att helt eller till en inte oväsentlig del användas som bostad. Med lokal avses en annan lägenhet än bostadslägenhet.
7 §
Bestämmelser som gäller ombildning av hyresrätt till bostadsrätt finns i denna lag och i lagen (1982:352) om rätt till fastighetsförvärv för ombildning till bostadsrätt eller kooperativ hyresrätt.
Lag (2002:100)
.
Förbud mot upplåtelse av andelsrätt
8 §
En juridisk person får inte upplåta andelsrätt som ger rätt att för begränsad tid besitta eller nyttja en bostadslägenhet.
Ett förbehåll om förvärv av andelsrätt i strid med första stycket gäller inte mot den till vilken lägenheten har upplåtits.
Lag (2002:100)
.
Undertecknande med elektronisk underskrift
9 §
Bestämmelsen i 1 kap. 15 § lagen (2018:672) om  ekonomiska föreningar gäller i fråga om  bostadsrättsföreningar.
Lag (2018:715)
.
Information med elektroniska hjälpmedel
10 §
Bestämmelserna om information med elektroniska  hjälpmedel i 1 kap. 16 § lagen (2018:672) om ekonomiska  föreningar gäller när en bostadsrättsförening skickar  kallelser och annan information i enlighet med den lagen.
Lag (2018:715)
.
2 kap. Föreningens medlemmar m.m.
Allmänna bestämmelser om medlemskap
1 §
Fråga om att anta en medlem i en bostadsrättsförening avgörs av föreningens styrelse med iakttagande av de villkor för medlemskap som anges i föreningens stadgar och bestämmelserna i detta kapitel.
I stadgarna får föreskrivas att ansökan om inträde i föreningen skall göras skriftligen och att ansökningshandlingen skall vara försedd med sökandens bevittnade namnunderskrift.
2 §
Sådana stadgevillkor för medlemskap är utan verkan som innebär
1. att ett visst medborgarskap eller en viss inkomst eller förmögenhet skall utgöra förutsättning för inträde i föreningen,
2. att den till vilken en bostadsrätt övergår skall utses av någon annan än bostadsrättshavaren eller godkännas enligt andra grunder än som gäller enligt denna lag för inträde i en bostadsrättsförening, eller
3. att villkoret annars med hänsyn till sitt innehåll eller på annat sätt är oskäligt mot den som vill vinna inträde i föreningen eller överlåta sin bostadsrätt.
Bestämmelsen i första stycket 2 hindrar inte att föreningen i sina stadgar förbehåller sig sådan lösningsrätt som avses i 6 kap. 9 §.
Lag (1992:505)
.
Rätt till medlemskap vid övergång av bostadsrätt
3 §
Den som en bostadsrätt har övergått till får inte vägras inträde i föreningen, om de villkor för medlemskap som föreskrivs i stadgarna är uppfyllda och föreningen skäligen bör godta honom som bostadsrättshavare.
För vissa särskilda fall av övergång gäller 4-7 §§.
4 §
En juridisk person som har förvärvat bostadsrätt till en  bostadslägenhet, som inte är avsedd för fritidsändamål, får  vägras inträde i föreningen även om de i 3 § angivna  förutsättningarna för medlemskap är uppfyllda.
En kommun eller en region som har förvärvat bostadsrätt till  en bostadslägenhet får inte vägras inträde i föreningen.
Lag (2019:873)
.
5 §
Om en bostadsrätt har övergått till bostadsrättshavarens make, får maken vägras inträde i föreningen endast om det som villkor för medlemskap i stadgarna föreskrivits att medlemmarna skall tillhöra en viss sammanslutning eller uppfylla liknande villkor och det skäligen kan fordras att maken uppfyller villkoret. Detta gäller också när en bostadsrätt till en bostadslägenhet övergått till någon annan närstående person som varaktigt sammanbodde med bostadsrättshavaren.
6 §
Den som har förvärvat en andel i en bostadsrätt får vägras inträde i föreningen, om annat inte bestämts i stadgarna.
Bestämmelserna i 3 och 5 §§ skall dock gälla om bostadsrätten efter förvärvet innehas av makar eller, om bostadsrätten avser bostadslägenhet, av sådana sambor på vilka sambolagen
(2003:376) skall tillämpas.
Lag (2003:383)
.
7 §
Den som förvärvat en bostadsrätt vid exekutiv försäljning eller vid tvångsförsäljning enligt 8 kap. får inte vägras inträde som medlem av den anledningen att ersättning för bostadsrätten inte beräknats enligt de grunder som anges i stadgarna.
Lag (1995:1464)
.
Rätt till medlemskap vid upplåtelse av bostadsrätt
8 §
En bostadsrättsförening som har förvärvat eller avser att  förvärva ett hus för ombildning av hyresrätt till bostadsrätt  får inte vägra en hyresgäst i huset inträde i föreningen.  Detta gäller dock inte om
1. hyresförhållandet avser en lokal och lokalen inte ska  upplåtas med bostadsrätt,
2. hyresförhållandet beror av anställning och lägenheten inte  ska upplåtas med bostadsrätt, eller
3. föreningen enligt de grunder som anges i 3 eller 4 § kan  vägra inträde i föreningen.
Föreningen får också efter det att den förvärvat huset vägra  en hyresgäst inträde i föreningen, om
1. denne inte var hyresgäst i huset när bostadsrättsföreningen  förvärvade det, eller
2. hyresgästen har ansökt om medlemskap i föreningen senare än  ett år efter att hyresgästen underrättats om förvärvet och om  ettårsfristen för att ansöka om medlemskap.
Medlemskap får inte vägras på grund av andra stycket 1, om  hyresgästen var make eller på något annat sätt närstående till  den som innehade hyresrätten när föreningen förvärvade huset  och hyresrätten övergått till hyresgästen enligt 12 kap. 33 §, 
34 § eller 47 § andra stycket jordabalken. Hyresgästen måste  dock ha ansökt om medlemskap inom den tid som anges i andra  stycket 2 eller, om det är förmånligare för hyresgästen,  senast tre månader efter den dag då hyresrätten övertogs.
Lag (2019:536)
.
9 §
Skall en bostadsrättsförening i annat fall än som avses i 8 §
upplåta bostadsrätt till en lägenhet och ansöker någon om medlemskap i föreningen i syfte att erhålla lägenheten är föreningen skyldig att bevilja medlemskap endast om den sökande har tecknat förhandsavtal enligt 5 kap.
Medlemskap enligt första stycket behöver inte beviljas förrän den ekonomiska planen har registrerats enligt 3 kap. och lägenheten står klar för inflyttning.
Lag (1993:411)
.
Rätt till överprövning av frågan om inträde
10 §
Den som i annat fall än som sägs i 4 § första stycket förvärvat en bostadsrätt men vägrats inträde i föreningen kan inom en månad från den dag han fick del av beslutet om detta hänskjuta tvisten till hyresnämnden. Detsamma gäller hyresgäst som avses i 8 § och sådan sökande som sägs i 9 §.
En bestämmelse om ogiltighet av en överlåtelse när medlemskap vägras finns i 6 kap. 5 §.
Utträde ur föreningen m.m.
11 §
En medlem som inte har någon bostadsrätt i föreningen kan utträda ur föreningen och får av orsak som anges i stadgarna uteslutas ur denna.
En medlem som upphör att vara bostadsrättshavare skall anses ha utträtt ur föreningen, om inte styrelsen medgett att han får stå kvar som medlem.
Detta gäller inte om bostadsrätten upphört på grund av att det hus i vilket lägenheten finns har övergått till en ny ägare.
12 §
Om föreningen vägrar att upplåta bostadsrätt till någon som avses i 8 eller 9 § och som antagits som medlem i föreningen eller antar inte en sådan medlem ett erbjudande från föreningen om att få lägenheten upplåten med bostadsrätt, skall han anses ha utträtt ur föreningen. Detta gäller dock inte om
1. han inom sex månader från beslutet eller erbjudandet har hänskjutit frågan om upplåtelse till hyresnämnden enligt 4 kap. 6 § andra stycket, eller
2. styrelsen medgett att han får stå kvar i föreningen.
Medlemmen skall också anses ha utträtt ur föreningen när ett beslut har vunnit laga kraft som innebär avslag på hans begäran om upplåtelse av bostadsrätt.
13 §
Har föreningen antagit en hyresgäst som avses i 8 § som medlem i föreningen men upphör denne att vara hyresgäst innan någon bostadsrätt upplåtits till honom, skall medlemmen anses ha utträtt ur föreningen den dag hyresförhållandet upphör. Dessa bestämmelser gäller dock inte, om föreningens styrelse medgett att medlemmen får stå kvar i föreningen.
14 §
I stadgarna får föreskrivas att en anmälan om utträde ur föreningen skall göras skriftligen och att handlingen skall vara försedd med medlemmens bevittnade namnunderskrift.
Fråga om uteslutning prövas av föreningsstämman, om inte något annat har bestämts i stadgarna.
3 kap. Ekonomisk plan
Planens innehåll
1 §
Innan en bostadsrättsförening upplåter lägenheter med  bostadsrätt, ska en ekonomisk plan upprättas av föreningens  styrelse och registreras av Bolagsverket.
Lag (2022:1026)
.
1 a §
Den ekonomiska planen ska innehålla de upplysningar som  är av betydelse för en bedömning av bostadsrättsföreningens  verksamhet på kort och lång sikt, däribland uppgifter om  föreningens fastighet, kostnader och finansiering samt en  ekonomisk prognos och en känslighetsanalys. Av planen ska det  också framgå om förutsättningarna för registrering enligt 
1 kap. 5 § är uppfyllda.
I den ekonomiska planen ska det ingå en teknisk underhållsplan  som visar fastighetens underhålls- och återinvesteringsbehov  de kommande 50 åren.
Lag (2022:1026)
.
Intygsgivare
2 §
Den ekonomiska planen skall vara försedd med intyg av två personer. Av intyget skall framgå
1. att förutsättningarna för registrering enligt 1 kap. 5 § är uppfyllda,
2. att de i planen lämnade uppgifterna är riktiga och stämmer överens med tillgängliga handlingar, samt
3. att gjorda beräkningar är vederhäftiga och att den ekonomiska planen framstår som hållbar.
I intyget skall intygsgivarna också ange de huvudsakliga omständigheter som ligger till grund för deras bedömning och vilka handlingar som har varit tillgängliga för dem.
Lag (2003:31)
.
3 §
Intygsgivare ska utses av bostadsrättsföreningen bland dem  som
1. regeringen eller den myndighet som regeringen bestämmer har  förklarat behöriga att utfärda intyg, eller
2. i en annan stat inom Europeiska ekonomiska samarbetsområdet 
(EES) driver en i den staten etablerad verksamhet som omfattar  utfärdandet av intyg av liknande slag som avses i 2 §.
Det är inte tillåtet att utse någon till intygsgivare, om det  finns någon omständighet som kan rubba förtroendet för hans  eller hennes opartiskhet eller oberoende. En sådan  omständighet kan vara tidigare samarbete med den andra  intygsgivare som föreningen har utsett eller avser att utse.
Den som är anställd hos ett företag, en organisation eller  någon annan som har bildat bostadsrättsföreningen eller som  har hjälpt till med förenings-bildningen eller med att  upprätta den ekonomiska planen får inte utses till  intygsgivare. Detsamma gäller den som inte har en försäkring  för den ersättningsskyldighet som han eller hon kan ådra sig i  verksamheten.
Lag (2022:1026)
.
3 a §
De som bostadsrättsföreningen utser till intygsgivare  ska godkännas av regeringen eller den myndighet som regeringen  bestämmer. Ett godkännande ska inte lämnas om valet av  intygsgivare strider mot 3 §.
Lag (2022:1026)
.
3 b §
Regeringen eller den myndighet som regeringen  bestämmer får meddela föreskrifter om vem som får ges  behörighet som intygsgivare, om tillsyn över intygsgivare och  om disciplinära åtgärder mot intygsgivare.
Lag (2022:1026)
.
Ny plan
4 §
Om det sedan den ekonomiska planen har upprättats inträffar något som är av väsentlig betydelse för bedömningen av föreningens verksamhet, får föreningen inte upplåta lägenheter med bostadsrätt förrän en ny ekonomisk plan har upprättats av föreningens styrelse och registrerats av Bolagsverket.
En förening får upplåta en lägenhet med bostadsrätt trots att den inte finns upptagen i en registrerad ekonomisk plan, om upplåtelsen inte har någon sådan betydelse som sägs i första stycket.
Lag (2004:247)
.
Planens offentlighet
5 §
Styrelsen skall hålla en registrerad ekonomisk plan tillgänglig för var och en som vill ta del av planen.
4 kap. Upplåtelse av lägenheter med bostadsrätt
När upplåtelse får ske
1 §
Bestämmelser om medlemskap och ekonomisk plan som förutsättning för upplåtelse finns i 1 och 3 kap.
2 §
Innan den slutliga kostnaden för föreningens hus har  redovisats i en registrerad ekonomisk plan är det inte  tillåtet att upplåta bostadslägenheter med bostadsrätt. En  lägenhet får dock upplåtas om Bolagsverket lämnar tillstånd  till det.
Bolagsverket ska lämna tillstånd om
1. en ekonomisk plan har registrerats och
2. föreningen ställt betryggande säkerhet hos Bolagsverket för  återbetalning av insatsen och, i förekommande fall,  upplåtelseavgift till bostadsrättshavarna.
Bolagsverket ska på begäran av föreningen återställa  säkerheten sedan det har gått ett år från det att den slutliga  kostnaden har redovisats på en föreningsstämma. Om en talan om  ersättning har väckts före utgången av denna tid, får  säkerheten dock inte återställas förrän målet är slutligt  avgjort och föreningens betalningsskyldighet har fullgjorts.
Lag (2022:1026)
.
3 §
En lägenhet som är upplåten med hyresrätt får inte upplåtas med bostadsrätt så länge ett hyresförhållande består. Lägenheten får dock upplåtas med bostadsrätt, om mindre än tre månader återstår av hyrestiden och hyresvärden och hyresgästen har kommit överens om att hyresförhållandet skall upphöra utan att hyresrätten överlåts till någon annan.
4 §
I 5 kap. finns bestämmelser om när en bostadsrättsförening får ingå avtal om att i framtiden upplåta lägenheter med bostadsrätt.
Upplåtelseavtalet
5 §
Ett avtal som innebär att en lägenhet upplåts med  bostadsrätt ska upprättas skriftligen och skrivas under av  parterna, om inte något annat följer av lagen (1991:615) om  omregistrering av vissa bostadsföreningar till  bostadsrättsföreningar.
I upplåtelseavtalet ska följande anges:
1. parternas namn,
2. den lägenhet med eventuell mark och andra utrymmen som  upplåtelsen avser, och
3. de belopp som ska betalas som insats, årsavgift och, i  förekommande fall, upplåtelseavgift.
Om bostadsrättshavaren inte ska få tillträde till lägenheten  när upplåtelseavtalet ingås, ska det också anges från vilket  datum som tillträde medges.
Lag (2022:1026)
.
Skyldighet att upplåta bostadsrätt
6 §
Om någon som avses i 2 kap. 8 § eller 9 § första stycket har antagits som medlem i föreningen, får föreningen inte vägra att upplåta den lägenhet som är avsedd för medlemmen med bostadsrätt eller erbjuda sådana villkor för upplåtelsen som medlemmen skäligen inte bör godta.
Hyresnämnden får på ansökan av medlemmen förelägga föreningen att upplåta lägenheten med bostadsrätt. Föreläggandet får förenas med vite.
Nämnden får också fastställa villkoren för upplåtelsen.
Bestämmelserna i första och andra styckena gäller inte hyresgäst som avses i 2 kap. 8 §, om det är bestämt att hans hyresförhållande skall upphöra.
Om utträde ur föreningen när upplåtelse enligt denna paragraf inte kommit till stånd finns bestämmelser i 2 kap. 12 §.
Ogiltiga upplåtelser m.m.
7 §
En upplåtelse som skett i strid med bestämmelserna i 3 kap. 1 §
med krav på en registrerad ekonomisk plan eller formkravet i 5 § är ogiltig. Den som bostadsrätten upplåtits till har därvid rätt till ersättning för skada. Har lägenheten tillträtts, skall hyresavtal anses ingånget för tiden från tillträdet. Väcks inte talan om upplåtelsens ogiltighet inom två år från den dag då upplåtelsen skedde, är rätten till sådan talan förlorad.
Om en lägenhet som är upplåten med hyresrätt har upplåtits med bostadsrätt i strid med bestämmelserna i 3 §, är upplåtelsen ogiltig.
I ett sådant fall gäller bestämmelserna om återbetalning och ersättning i 10 § andra stycket.
8 §
Om en upplåtelse skett i strid med bestämmelserna i 3 kap.
4 § med krav på en registrerad ny ekonomisk plan, får bostadsrättshavaren efter uppsägning frånträda bostadsrätten, om han var i god tro när upplåtelsen skedde. Uppsägning skall ske inom tre månader från den dag då bostadsrättshavaren fick kännedom om det förhållande som bort föranleda upprättandet av en ny ekonomisk plan, dock inte senare än två år från upplåtelsen.
Om en upplåtelse skett i strid med bestämmelserna i 2 § med krav på tillstånd för upplåtelse av bostadsrätt, får bostadsrättshavaren efter uppsägning frånträda bostadsrätten.
Uppsägning får dock inte ske sedan Bolagsverket lämnat tillstånd till upplåtelsen och inte heller efter utgången av den i 2 § tredje stycket angivna tiden.
Sker uppsägning enligt första eller andra stycket, övergår bostadsrätten genast till föreningen. Föreningen skall betala skälig ersättning för bostadsrätten. Bostadsrättshavaren har även rätt till ersättning för skada. Har lägenheten tillträtts, skall hyresavtal anses ingånget för tiden från uppsägningen, om bostadsrättshavaren i uppsägningen begärt att få bo kvar i lägenheten.
Lag (2004:247)
.
Hyresvillkor vid ogiltiga upplåtelser och när bostadsrätten frånträds
9 §
Om parterna inte kommer överens om hyresvillkoren enligt 7 § första stycket eller 8 § sista stycket, fastställs dessa av hyresnämnden. I väntan på att hyresvillkoren för tiden från att hyresavtal skall anses ingånget blir slutligt bestämda skall hyra betalas enligt vad föreningen bestämt i fråga om årsavgift.
Konkurrerande upplåtelser
10 §
Om en viss lägenhet upplåtits med bostadsrätt åt flera var för sig, gäller upplåtelserna efter den tidsföljd i vilken de ägt rum. Är upplåtelserna samtidiga eller går det inte att fastställa i vilken tidsföljd de skett, skall rätten på talan besluta om företrädet mellan dem efter vad som med hänsyn till omständigheterna är skäligt.
Den som inte får behålla bostadsrätten till följd av bestämmelserna i första stycket, har rätt att få tillbaka den insats och upplåtelseavgift som han betalat till föreningen. Han har även rätt till ersättning av föreningen för skada, om han vid upplåtelsen varken kände till eller borde ha känt till den andra upplåtelsen.
Avsägelse
11 §
En bostadsrättshavare får avsäga sig bostadsrätten tidigast efter två år från upplåtelsen och därigenom bli fri från sina förpliktelser som bostadsrättshavare. Avsägelsen skall göras skriftligen hos styrelsen.
Vid en avsägelse övergår bostadsrätten till föreningen vid det månadsskifte som inträffar närmast efter tre månader från avsägelsen eller vid det senare månadsskifte som angetts i denna.
5 kap. Förhandsavtal
Rätt att ingå förhandsavtal
1 §
En bostadsrättsförening får ingå ett avtal om att i  framtiden upplåta en lägenhet med bostadsrätt åt en person som  tecknar sig för lägenheten (förhandstecknaren). Ett sådant  avtal kallas förhandsavtal.
Ett förhandsavtal innebär att föreningen är skyldig att  upplåta lägenheten med bostadsrätt åt förhandstecknaren.  Förhandstecknaren är för sin del skyldig att förvärva  lägenheten med bostadsrätt.
Lag (2022:1026)
.
Erbjudande om förhandsavtal
2 §
En bostadsrättsförening som vill ingå ett förhandsavtal  ska lämna förhandstecknaren ett bindande erbjudande i en  handling eller i någon annan läsbar och varaktig form som är  tillgänglig för förhandstecknaren. Erbjudandet ska innehålla  samtliga avtalsvillkor. Förhandstecknaren ska ges en  betänketid om minst sju dagar för att överväga erbjudandet.
Lag (2022:1026)
.
Information som ska lämnas tillsammans med erbjudandet
3 §
Tillsammans med och i samma form som ett erbjudande enligt 
2 § ska bostadsrättsföreningen lämna klar och begriplig  information om
1. föreningens namn, organisationsnummer, telefonnummer,  adress och e-postadress,
2. byggföretagets namn, organisationsnummer, telefonnummer,  adress och e-postadress,
3. de viktigaste efterföljande stegen i byggprojektet och i  avtalsförhållandet med förhandstecknaren till och med  tillträdet till lägenheten, med uppgift om vid vilken tidpunkt  stegen beräknas inträffa,
4. föreningens ekonomi och de ekonomiska risker som föreningen  är föremål för,
5. de privatekonomiska risker för förhandstecknaren som är  förknippade med avtalet,
6. huruvida och under vilka förutsättningar som  förhandstecknarens lägenhet eller andra delar av föreningens  hus och mark kan komma att förändras innan lägenheten upplåts  med bostadsrätt, jämfört med vad som är förutsatt av parterna  när förhandsavtalet ingås,
7. huruvida och under vilka förutsättningar som de beräknade  avgifterna enligt 4 § 5 kan komma att förändras innan  lägenheten upplåts med bostadsrätt,
8. den rätt att få information om väsentliga avvikelser från  vad som är avtalat som förhandstecknaren har enligt 11 §,
9. vilket direkt eller indirekt inflytande som byggföretaget  eller andra utomstående har eller kommer att ha i föreningen,
10. huruvida och under vilka förutsättningar som föreningen  har möjlighet att rikta krav mot byggföretaget vid dröjsmål  eller om fel upptäcks i föreningens hus, och
11. den rätt att efter uppsägning frånträda förhandsavtalet  som finns enligt 13 §, villkoren för att frånträda avtalet och  den rätt till ersättning som förhandstecknaren har enligt 15 §  om avtalet frånträds.
Lag (2022:1026)
.
Avtalets innehåll
4 §
Ett förhandsavtal ska upprättas skriftligen och skrivas  under av parterna. I avtalet ska följande anges:
1. parternas namn,
2. den lägenhet med eventuell mark och andra utrymmen som  avses bli upplåten med bostadsrätt,
3. uppgifter om det bygglov som gäller för föreningens hus,
4. beräknad tid för upplåtelsen,
5. de beräknade avgifterna för bostadsrätten, och
6. belopp som lämnas i förskott, om sådant förekommer.
Lag (2022:1026)
.
5 §
Den beräknade tiden för upplåtelsen får inte avse ett  tidsintervall om mer än tre månader.
Lag (2022:1026)
.
6 §
De beräknade avgifterna för bostadsrätten ska grundas på  en kalkyl över kostnaderna för projektet. Kalkylen ska vara  försedd med ett intyg av två sådana intygsgivare som avses i 
3 kap. 3 §. Av intyget ska det framgå
1. att de uppgifter som lämnas i kalkylen är riktiga och  stämmer överens med tillgängliga handlingar, och
2. att gjorda beräkningar är vederhäftiga och att kalkylen  framstår som hållbar.
I intyget ska intygsgivarna också ange de huvudsakliga  omständigheter som ligger till grund för deras bedömning och  vilka handlingar som har varit tillgängliga för dem.
Styrelsen ska hålla kalkylen och intyget tillgängliga för  förhandstecknaren innan förhandsavtalet ingås.
Lag (2022:1026)
.
Ogiltighet
7 §
Ett förhandsavtal som ingås i strid med 4-6 §§ är  ogiltigt.
Ett förhandsavtal som ingås utan att 2 och 3 §§ följs är inte  bindande för förhandstecknaren. En ringa brist i den  information som ska lämnas enligt 3 § får dock inte åberopas.
Lag (2022:1026)
.
Rätt att ta emot förskott
8 §
En bostadsrättsförening får ta emot förskott för en  bostadsrätt endast av den som har tecknat ett förhandsavtal  och om Bolagsverket har lämnat föreningen tillstånd att ta  emot förskott.
Ett förskott får omfatta ett belopp som motsvarar högst den  beräknade insatsen för bostadsrätten.
Om föreningen har tagit emot ett belopp som överstiger vad som  följer av andra stycket, har förhandstecknaren rätt att få  tillbaka det överskjutande beloppet med ränta enligt 2 §  räntelagen (1975:635).
Lag (2022:1026)
.
9 §
Bolagsverket ska lämna tillstånd till en  bostadsrättsförening att ta emot förskott, om
1. det finns en kalkyl över kostnaderna för projektet,  granskad enligt 6 §, och
2. föreningen har ställt betryggande säkerhet hos Bolagsverket  för återbetalning av förskott till förhandstecknarna.
Bolagsverket ska på begäran av föreningen återställa  säkerheten efter det att lägenheterna har upplåtits med  bostadsrätt eller mottagna förskott har återbetalats.
Lag (2022:1026)
.
Överlåtelse eller pantsättning av förhandsavtalet
10 §
Förhandstecknaren får inte sätta någon annan än sin make  eller sambo i sitt ställe eller pantsätta sin rätt enligt  förhandsavtalet. En överlåtelse eller pantsättning i strid med  detta är ogiltig.
Lag (2022:1026)
.
Information om väsentliga avvikelser
11 §
Bostadsrättsföreningen ska så snart som möjligt  skriftligen informera förhandstecknaren om det kan förutses  att väsentliga avvikelser kommer att ske från det som är  avtalat.
Lag (2022:1026)
.
När ett förhandsavtal upphör att gälla vid ombildning
12 §
Ett förhandsavtal som avser en lägenhet i ett hus som  föreningen har förvärvat eller avser att förvärva för  ombildning till bostadsrätt upphör att gälla om  förhandstecknarens hyresrätt till lägenheten upphör innan  bostadsrätten upplåtits.
Avtalet upphör dock inte att gälla om förhandstecknaren har  satt sin make eller sambo i sitt ställe och denne har  övertagit hyresrätten till lägenheten.
Lag (2022:1026)
.
Förhandstecknarens rätt att frånträda förhandsavtalet
13 §
Förhandstecknaren får efter uppsägning genast frånträda  avtalet, om
1. lägenheten inte upplåts med bostadsrätt senast vid  inflyttningen och förhandstecknaren inte redan innehar  lägenheten med hyresrätt,
2. lägenheten inte upplåts med bostadsrätt inom skälig tid  efter den beräknade tiden för upplåtelsen och detta inte beror  på förhandstecknaren eller på något förhållande på hans eller  hennes sida,
3. de avgifter som ska betalas för bostadsrätten är väsentligt  högre än det som anges i förhandsavtalet, eller
4. lägenheten eller andra delar av föreningens hus eller mark  väsentligen avviker från vad som avtalats.
En förhandstecknare som vill frånträda avtalet enligt första  stycket 3 eller 4 ska säga upp avtalet av den anledningen inom  tre månader från den dag då han eller hon fick kännedom om den  högre avgiften respektive avvikelsen.
Lag (2022:1026)
.
14 §
Om en förhandstecknare har biträtt ett beslut om förvärv  av ett hus för ombildning till bostadsrätt enligt 9 kap. 19 §,  upphör avtalet i de fall som avses i 13 § första stycket 3 att  gälla endast om det dessutom inte är oskäligt mot föreningen  eller medlemmarna att avtalet upphör.
Lag (2022:1026)
.
Rätt till ersättning
15 §
Om ett förhandsavtal upphör att gälla enligt 12 eller 
13 §, har förhandstecknaren
1. rätt att få tillbaka belopp som han eller hon har betalat i  förskott med ränta enligt 2 § räntelagen (1975:635),
2. rätt till skälig ersättning för sådana kostnader som han  eller hon med föreningens godkännande har åtagit sig för  lägenhetens inredning och utformning och som blivit onyttiga  för honom eller henne, och
3. rätt till ersättning för annan skada som föreningen genom  försumlighet har förorsakat honom eller henne.
Första stycket gäller också i de fall avtalet är ogiltigt  eller inte fullföljs och även när föreningen har tagit emot  förskott i strid med 8 § första stycket.
Lag (2022:1026)
.
6 kap. Övergång av bostadsrätt
Rätt att utöva bostadsrätten efter övergång
1 §
När en bostadsrätt har överlåtits från en bostadsrättshavare till en ny innehavare, får denne utöva bostadsrätten endast om han är eller antas till medlem i bostadsrättsföreningen.
En juridisk person får dock utöva bostadsrätten utan att vara medlem i föreningen, om den juridiska personen har förvärvat bostadsrätten vid exekutiv försäljning eller vid tvångsförsäljning enligt 8 kap.
och då hade panträtt i bostadsrätten. Tre år efter förvärvet får föreningen uppmana den juridiska personen att inom sex månader från uppmaningen visa att någon som inte får vägras inträde i föreningen har förvärvat bostadsrätten och sökt medlemskap. Om uppmaningen inte följs, får bostadsrätten tvångsförsäljas enligt 8 kap. för den juridiska personens räkning. En juridisk person kan i föreningens stadgar medges en mer vidsträckt rätt än som angetts här.
Lag (1995:1464)
.
1 a §
Ett dödsbo efter en avliden bostadsrättshavare får utöva bostadsrätten trots att dödsboet inte är medlem i föreningen. Tre år efter dödsfallet får föreningen dock uppmana dödsboet att inom sex månader från uppmaningen visa att bostadsrätten har ingått i bodelning eller arvskifte med anledning av bostadsrättshavarens död eller att någon som inte får vägras inträde i föreningen har förvärvat bostadsrätten och sökt medlemskap. Om uppmaningen inte följs, får bostadsrätten tvångsförsäljas enligt 8 kap. för dödsboets räkning. Ett dödsbo kan i föreningens stadgar medges en mer vidsträckt rätt än som angetts här.
Lag (1995:1464)
.
2 §
Om en bostadsrätt övergått genom bodelning, arv, testamente, bolagsskifte eller liknande förvärv och förvärvaren inte antagits till medlem, får föreningen uppmana förvärvaren att inom sex månader från uppmaningen eller den längre tid som kan vara bestämd i stadgarna visa att någon som inte får vägras inträde i föreningen har förvärvat bostadsrätten och sökt medlemskap. Om uppmaningen inte följs, får bostadsrätten tvångsförsäljas enligt 8 kap. för förvärvarens räkning.
Lag (1995:1464)
.
Överlåtelse till juridisk person
3 §
En juridisk person som är medlem i en bostadsrättsförening  får inte utan samtycke av föreningens styrelse genom  överlåtelse förvärva bostadsrätt till en bostadslägenhet som  inte är avsedd för fritidsändamål.
Samtycke behövs dock inte vid
1. förvärv vid exekutiv försäljning eller tvångsförsäljning  enligt 8 kap., om den juridiska personen hade panträtt i  bostadsrätten, eller
2. förvärv som görs av en kommun eller en region.
Lag (2019:873)
.
Överlåtelseavtalet
4 §
Ett avtal om överlåtelse av en bostadsrätt genom köp  ska upprättas skriftligen och skrivas under av säljaren och  köparen. Köpehandlingen ska innehålla uppgifter om den  lägenhet som överlåtelsen avser och om ett pris. Motsvarande  gäller vid byte eller gåva. Bestämmelsen i 1 kap. 15 § lagen 
(2018:672) om ekonomiska föreningar ska inte tillämpas.
Om säljaren och köparen vid sidan av köpehandlingen har  kommit överens om ett annat pris än det som anges i  köpehandlingen, är den överenskommelsen ogiltig. Mellan  säljaren och köparen gäller i stället det pris som anges i  köpehandlingen. Priset får dock jämkas, om det är oskäligt  att det ska vara bindande. Vid denna bedömning ska hänsyn tas  till köpehandlingens innehåll, omständigheterna vid avtalets  tillkomst, senare inträffade förhållanden och  omständigheterna i övrigt.
Lag (2018:715)
.
Ogiltighet
5 §
En överlåtelse är ogiltig, om den som en bostadsrätt övergått till vägras medlemskap i bostadsrättsföreningen. Detta gäller inte vid exekutiv försäljning eller vid tvångsförsäljning enligt 8 kap. Om förvärvaren i ett sådant fall inte antagits till medlem, skall föreningen lösa bostadsrätten mot skälig ersättning, utom i fall då en juridisk person enligt 1 § andra stycket får utöva bostadsrätten utan att vara medlem.
En överlåtelse som avses i 3 § första stycket är ogiltig om föreskrivet samtycke inte erhålls.
En överlåtelse som inte uppfyller formföreskrifterna i 4 § är också ogiltig. Väcks inte talan om överlåtelsens ogiltighet inom två år från den dag då överlåtelsen skedde, är rätten till sådan talan förlorad.
Lag (1995:1464)
.
Ansvaret för förpliktelser
6 §
För tid efter det att föreningen underrättats om att bostadsrätten övergått till en medlem i föreningen, svarar den från vilken rätten övergått inte för de förpliktelser som åligger en innehavare av bostadsrätten.
Första stycket gäller också om en bostadsrätt övergått till någon som inte är medlem i föreningen genom bodelning, arv, testamente, bolagsskifte eller liknande förvärv eller vid exekutiv försäljning eller tvångsförsäljning enligt 8 kap. Om bostadsrätten i annat fall har övergått till någon som inte är medlem, är den från vilken rätten övergått fri från förpliktelser enligt första stycket först efter det att förvärvaren antagits till medlem.
Lag (1995:1464)
.
7 §
Om bostadsrätten efter uppsägning enligt 7 kap. 18 § kan tvångsförsäljas enligt 8 kap., svarar bostadsrättshavaren inte för de förpliktelser som åligger en innehavare av bostadsrätten för längre tid än till det månadsskifte som inträffar närmast efter sex månader från den dag då bostadsrättshavaren blev skild från lägenheten.
Lag (1995:1464)
.
8 §
Den som förvärvar en bostadsrätt svarar inte för de betalningsförpliktelser som den från vilken bostadsrätten har övergått hade mot bostadsrättsföreningen. När en bostadsrätt har övergått genom bodelning, arv, testamente, bolagsskifte eller liknande förvärv, svarar dock förvärvaren tillsammans med den från vilken bostadsrätten övergått för de förpliktelser som denne haft som innehavare av bostadsrätten.
Lag (1995:1464)
.
Rätt att lösa bostadsrätt till lokal
9 §
En bostadsrättsförening får i sina stadgar ta in ett förbehåll om att föreningen eller medlemmarna vid övergång av bostadsrätt till lokal skall ha rätt att lösa bostadsrätten. Stadgarna skall i så fall ange i vilken ordning lösningsrätten skall tillkomma föreningen eller medlemmarna, inom vilken tid lösningsrätten skall göras gällande hos förvärvaren samt efter vilka grunder ersättning för bostadsrätten skall bestämmas och inom vilken tid den skall betalas.
Lag (1992:505)
Sidoavtal
10 §
Finns det mellan föreningen och den från vilken bostadsrätten till en bostadslägenhet övergått ett annat avtal som avser en nyttighet som har ett omedelbart samband med användningen av lägenheten och som är av mindre betydelse i jämförelse med den användningen, upphör även det andra avtalet att gälla vid den tidpunkt som anges i 6 §. Har föreningen sagt upp bostadsrättshavaren till avflyttning enligt 7 kap. 18 §, skall dock det andra avtalet upphöra att gälla när bostadsrättshavaren enligt 7 kap. 24 § är skyldig att flytta.
Föreningens skyldighet till vidareöverlåtelse
11 §
Har en bostadsrätt övergått till bostadsrättsföreningen, skall den överlåtas så snart det kan ske utan förlust, om inte föreningen på en föreningsstämma beslutar att bostadsrätten skall upphöra.
Om en bostadsrätt som har övergått till föreningen är pantsatt, får beslut om bostadsrättens upphörande meddelas endast om panthavaren har medgivit detta eller om bostadsrätten saknar värde för panthavaren.
Lag (1995:1464)
.
7 kap. Bostadsrättshavarens rättigheter och skyldigheter
Föreningens ansvar för lägenhetens skick
1 §
När lägenheten skall tillträdas första gången efter en bostadsrättsupplåtelse, skall föreningen tillhandahålla lägenheten i sådant skick att den enligt den allmänna uppfattningen i orten är fullt brukbar för det avsedda ändamålet. Detta gäller om inte något annat har avtalats.
2 §
Är lägenheten, när den skall tillträdas första gången efter bostadsrättsupplåtelsen, inte i det skick som bostadsrättshavaren har rätt att fordra enligt 1 §, får han avhjälpa bristen på föreningens bekostnad, om inte styrelsen på tillsägelse ombesörjer åtgärden så snart det kan ske. Kan bristen inte avhjälpas utan dröjsmål eller underlåter styrelsen att efter tillsägelse ombesörja åtgärden så snart det kan ske, får bostadsrättshavaren efter uppsägning frånträda bostadsrätten.
Uppsägning får dock ske endast om bristen är av väsentlig betydelse.
Sedan bristen blivit avhjälpt får uppsägning inte ske. För den tid lägenheten är i bristfälligt skick har bostadsrättshavaren rätt till skälig nedsättning av årsavgiften.
Bostadsrättshavaren har även rätt till ersättning för skada, om bristen beror på försummelse från föreningens sida.
3 §
Om bostadsrättshavaren inte får tillträda lägenheten i rätt tid när lägenheten skall tillträdas första gången efter en bostadsrättsupplåtelse och beror inte dröjsmålet på honom, har han rätt till skälig nedsättning av årsavgiften för den tid han inte kan använda lägenheten eller del av den. Är hindret av väsentlig betydelse, får bostadsrättshavaren efter uppsägning frånträda bostadsrätten. Uppsägning får inte ske efter tillträdet.
Bostadsrättshavaren har även rätt till ersättning för skada, om dröjsmålet beror på försummelse från föreningens sida.
4 §
Sedan tillträde medgetts är föreningen skyldig att hålla lägenheten, huset och marken i gott skick, i den mån ansvaret inte enligt 12 § vilar på bostadsrättshavaren. Bestämmelserna i 2 §
tillämpas om föreningen åsidosätter sin reparationsskyldighet eller om det på något annat sätt uppstår hinder eller men i nyttjanderätten genom föreningens vållande.
Lag (1995:1464)
.
5 §
Finns det ohyra i lägenheten till men för bostadsrättshavaren gäller 2 § i tillämpliga delar. Har ohyran kommit efter det att lägenheten tillträtts, gäller dock inte vad som sagts nu, om det skett genom vårdslöshet eller försummelse av bostadsrättshavaren eller någon som han eller hon svarar för enligt 12 § tredje stycket 2.
I fråga om bostadslägenhet som utgör en del av ett hus är styrelsen skyldig att vidta tjänliga åtgärder för att utrota ohyra, även om bostadsrättshavaren är ansvarig enligt första stycket för att sådan förekommer i lägenheten. Är bostadsrättshavaren utan ansvar för ohyran, har han rätt till ersättning för nödvändiga kostnader som han drabbats av genom åtgärder för att utrota ohyran.
Lag (2003:31)
.
Hur bostadsrättshavaren får använda lägenheten
6 §
Bostadsrättshavaren får inte använda lägenheten för något annat ändamål än det avsedda. Föreningen får dock endast åberopa avvikelse som är av avsevärd betydelse för föreningen eller någon annan medlem i föreningen.
Om en bostadslägenhet som inte är avsedd för fritidsändamål innehas med bostadsrätt av en juridisk person, får lägenheten endast användas för att i sin helhet upplåtas i andra hand som permanentbostad, om inte något annat har avtalats.
7 §
Bostadsrättshavaren får inte utan styrelsens tillstånd  utföra en åtgärd i lägenheten som innefattar
1. ingrepp i en bärande konstruktion,
2. installation eller ändring av ledningar för avlopp, värme,  gas eller vatten,
3. installation eller ändring av anordning för ventilation,
4. installation eller ändring av eldstad eller rökkanal, eller  annan påverkan på brandskyddet, eller
5. någon annan väsentlig förändring av lägenheten.
För en lägenhet som har särskilda historiska,  kulturhistoriska, miljömässiga eller konstnärliga värden krävs  alltid tillstånd för en åtgärd som innebär att ett sådant  värde påverkas.
Styrelsen får vägra att ge tillstånd till en åtgärd endast om  den är till påtaglig skada eller olägenhet för föreningen. Ett  tillstånd får förenas med villkor. Om bostadsrättshavaren är  missnöjd med styrelsens beslut får han eller hon begära att  hyresnämnden prövar frågan.
Lag (2022:1026)
.
8 §
Bostadsrättshavaren får inte inrymma utomstående personer i lägenheten, om det kan medföra men för föreningen eller någon annan medlem i föreningen.
9 §
När bostadsrättshavaren använder lägenheten skall han eller hon se till att de som bor i omgivningen inte utsätts för störningar som i sådan grad kan vara skadliga för hälsan eller annars försämra deras bostadsmiljö att de inte skäligen bör tålas. Bostadsrättshavaren skall även i övrigt vid sin användning av lägenheten iaktta allt som fordras för att bevara sundhet, ordning och gott skick inom eller utanför huset. Han eller hon skall rätta sig efter de särskilda regler som föreningen i överensstämmelse med ortens sed meddelar.
Bostadsrättshavaren skall hålla noggrann tillsyn över att dessa åligganden fullgörs också av dem som han eller hon svarar för enligt 12 § tredje stycket 2.
Om det förekommer sådana störningar i boendet som avses i första stycket första meningen, skall föreningen
1. ge bostadsrättshavaren tillsägelse att se till att störningarna omedelbart upphör, och
2. om det är fråga om en bostadslägenhet, underrätta socialnämnden i den kommun där lägenheten är belägen om störningarna.
Andra stycket gäller inte om föreningen säger upp bostadsrättshavaren med anledning av att störningarna är särskilt allvarliga med hänsyn till deras art eller omfattning.
Om bostadsrättshavaren vet eller har anledning att misstänka att ett föremål är behäftat med ohyra får detta inte tas in i lägenheten.
Regeringen eller den myndighet som regeringen bestämmer fastställer formulär till underrättelse som avses i andra stycket 2.
Lag (2004:390)
.
Upplåtelse av lägenheten i andra hand
10 §
En bostadsrättshavare får upplåta sin lägenhet i andra  hand till någon annan för självständigt brukande endast om  styrelsen ger sitt samtycke. Detta gäller även i de fall som  avses i 6 § andra stycket.
Samtycke behövs dock inte
1. om en bostadsrätt har förvärvats vid exekutiv försäljning  eller tvångsförsäljning enligt 8 kap. av en juridisk person  som hade panträtt i bostadsrätten och som inte har antagits  till medlem i föreningen, eller
2. om lägenheten är avsedd för permanentboende och  bostadsrätten till lägenheten innehas av en kommun eller en  region.
Styrelsen ska genast underrättas om en upplåtelse enligt andra  stycket.
Lag (2019:873)
.
11 §
Vägrar styrelsen att ge sitt samtycke till en andrahandsupplåtelse får bostadsrättshavaren ändå upplåta sin lägenhet i andra hand, om hyresnämnden lämnar tillstånd till upplåtelsen. Tillstånd ska lämnas, om bostadsrättshavaren har skäl för upplåtelsen och föreningen inte har någon befogad anledning att vägra samtycke. Tillståndet ska begränsas till viss tid.
I fråga om en bostadslägenhet som innehas av en juridisk person krävs det för tillstånd endast att föreningen inte har någon befogad anledning att vägra samtycke. Tillståndet kan begränsas till viss tid.
Ett tillstånd till andrahandsupplåtelse kan förenas med villkor.
Lag (2014:319)
.
Bostadsrättshavarens ansvar för lägenhetens skick
12 §
Bostadsrättshavaren skall på egen bekostnad hålla lägenheten i gott skick, om inte något annat bestämts i stadgarna eller följer av andra-femte styckena. Detta gäller även mark, om sådan ingår i upplåtelsen.
Bostadsrättshavaren svarar inte för reparationer av ledningar för avlopp, värme, gas, elektricitet och vatten, om föreningen har försett lägenheten med ledningarna och dessa tjänar fler än en lägenhet. Detsamma gäller ventilationskanaler.
För reparationer på grund av brand- eller vattenledningsskada svarar bostadsrättshavaren endast om skadan uppkommit genom
1. hans eller hennes egen vårdslöshet eller försummelse, eller
2. vårdslöshet eller försummelse av
a) någon som hör till hans eller hennes hushåll eller som besöker honom eller henne som gäst,
b) någon annan som han eller hon har inrymt i lägenheten, eller
c) någon som för hans eller hennes räkning utför arbete i lägenheten.
För reparation på grund av brandskada som uppkommit genom vårdslöshet eller försummelse av någon annan än bostadsrättshavaren själv är dock denne ansvarig endast om han eller hon brustit i omsorg och tillsyn.
Tredje stycket gäller i tillämpliga delar om det finns ohyra i lägenheten.
Lag (2003:31)
.
Föreningens rätt att avhjälpa brist
12 a §
Om bostadsrättshavaren försummar sitt ansvar för  lägenhetens skick enligt 12 §, eller utför en åtgärd i strid  med 7 §, så att någon annans säkerhet äventyras eller det  finns risk för omfattande skador på någon annans egendom och  bostadsrättshavaren inte efter uppmaning avhjälper bristen så  snart som möjligt, får föreningen avhjälpa bristen på  bostadsrättshavarens bekostnad.
Lag (2022:1026)
.
Tillträde till lägenheten
13 §
Företrädare för bostadsrättsföreningen har rätt att få komma in i lägenheten när det behövs för tillsyn eller för att utföra arbete som föreningen svarar för eller har rätt att utföra enligt 12 a §. När bostadsrättshavaren har avsagt sig bostadsrätten enligt 4 kap. 11 § eller när bostadsrätten skall tvångsförsäljas enligt 8 kap., är bostadsrättshavaren skyldig att låta lägenheten visas på lämplig tid. Föreningen skall se till att bostadsrättshavaren inte drabbas av större olägenhet än nödvändigt.
Bostadsrättshavaren är skyldig att tåla sådana inskränkningar i nyttjanderätten som föranleds av nödvändiga åtgärder för att utrota ohyra i huset eller på marken, även om hans lägenhet inte besväras av ohyra. I så fall tillämpas 5 §.
Om bostadsrättshavaren inte lämnar tillträde till lägenheten när föreningen har rätt till det, får Kronofogdemyndigheten besluta om särskild handräckning. I fråga om sådan handräckning finns bestämmelser i lagen (1990:746) om betalningsföreläggande och handräckning.
Lag (2006:710)
.
Avgifter till föreningen
14 §
Varje medlem ska betala en avgift till bostadsrättsföreningen i form av en insats när bostadsrätt upplåts till honom eller henne. Föreningen har dessutom rätt att ta ut en årsavgift för den löpande verksamheten samt, om det anges i stadgarna, upplåtelseavgift, överlåtelseavgift, pantsättningsavgift och avgift för andrahandsupplåtelse.
Om en kostnad som hänför sig till uppvärmning eller nedkylning av medlemmens lägenhet eller dess förseende med varmvatten eller elektrisk ström kan påföras medlemmen efter individuell mätning, ska beräkningen av årsavgiften, till den del avgiften avser ersättning för sådan kostnad, ta sin utgångspunkt i den uppmätta förbrukningen.
En beslutad insats kan ändras enligt 9 kap. 13 och 16 §§.
Föreningen får i övrigt inte ta ut särskilda avgifter för åtgärder som föreningen ska vidta med anledning av denna lag eller någon annan författning.
Vid ombildning av hyresrätt till bostadsrätt får bostadsrättsföreningen inte ta ut upplåtelseavgift förrän efter en månad från den dag då föreningen erbjudit hyresgästen att få lägenheten upplåten med bostadsrätt.
Intill dess sex månader förflutit räknat från dagen för erbjudandet, får avgiften högst motsvara ränta på insatsen enligt 5 § räntelagen (1975:635).
Avgiften för andrahandsupplåtelse får för en lägenhet årligen motsvara högst tio procent av prisbasbeloppet enligt 2 kap. 6 och 7 §§ socialförsäkringsbalken. Om en lägenhet upplåts under en del av ett år, beräknas den högsta tillåtna avgiften efter det antal kalendermånader som lägenheten är upplåten.
Lag (2014:336)
.
15 §
Avgifter till föreningen skall betalas under föreningens adress eller annan adress som föreningen uppger. Betalning får alltid ske genom postanvisning, postgiro eller bankgiro.
Om bostadsrättshavaren betalar sin avgift på post- eller bankkontor, anses beloppet ha kommit föreningen till handa omedelbart vid betalningen. Lämnar bostadsrättshavaren ett betalningsuppdrag på avgiften till bank-, post- eller girokontor, anses beloppet ha kommit föreningen till handa när betalningsuppdraget togs emot av det förmedlande kontoret.
16 §
Om bostadsrättshavaren inte i rätt tid betalar insats eller upplåtelseavgift som skall betalas innan lägenheten får tillträdas och sker inte heller rättelse inom en månad från anmaning, får föreningen häva upplåtelseavtalet. Detta gäller inte om lägenheten tillträtts med styrelsens medgivande.
Om avtalet hävs, har föreningen rätt till ersättning för skada.
I 18--25 §§ finns bestämmelser om förverkande när avgifter betalas för sent efter tillträdet.
16 a §
Föreningen har panträtt i bostadsrätten för sin fordran på sådana avgifter som avses i 14 § första stycket. Vid utmätning eller konkurs jämställs sådan panträtt med handpanträtt.
Sådan panträtt som avses i första stycket har företräde framför en panträtt som har upplåtits av en innehavare av bostadsrätten, om inte annat följer av 31 §.
Lag (1995:1464)
.
Rätt för bostadsrättshavaren att frånträda bostadsrätten vid avgiftshöjning
17 §
Har beslut fattats om en väsentlig avgiftshöjning för bostadsrätten, får bostadsrättshavaren efter uppsägning frånträda bostadsrätten, om det inte är oskäligt mot föreningen eller dess medlemmar att bostadsrätten frånträds. Uppsägning skall ske inom tre månader från den dag då bostadsrättshavaren fick kännedom om avgiftshöjningen.
Förverkande
18 §
Nyttjanderätten till en lägenhet som innehas med  bostadsrätt och som tillträtts är, med de begränsningar som  följer av 19 och 20 §§, förverkad och föreningen således  berättigad att säga upp bostadsrättshavaren till avflyttning,
1. om bostadsrättshavaren dröjer med att betala insats eller  upplåtelseavgift utöver två veckor eller den längre tid som  kan vara bestämd i stadgarna från det att föreningen efter  förfallodagen anmanat honom eller henne att fullgöra sin  betalningsskyldighet,
1 a. om bostadsrättshavaren dröjer med att betala årsavgift  eller avgift för andrahandsupplåtelse mer än en vecka efter  förfallodagen när det gäller en bostadslägenhet eller mer än  två vardagar efter förfallodagen när det gäller en lokal,
2. om bostadsrättshavaren utan behövligt samtycke eller  tillstånd upplåter lägenheten i andra hand,
3. om lägenheten används i strid med 6 eller 8 §,
4. om bostadsrättshavaren eller den som lägenheten upplåtits  till i andra hand genom vårdslöshet är vållande till att det  finns ohyra i lägenheten eller om bostadsrättshavaren genom  att inte utan oskäligt dröjsmål underrätta styrelsen om att  det finns ohyra i lägenheten bidrar till att ohyran sprids i  huset,
5. om lägenheten vanvårdas på något annat sätt eller om  bostadsrättshavaren åsidosätter sina skyldigheter enligt 9 §  vid användning av lägenheten eller om den som lägenheten  upplåtits till i andra hand vid användning av denna  åsidosätter de skyldigheter som en bostadsrättshavare enligt  samma paragraf har,
6. om bostadsrättshavaren inte lämnar tillträde till  lägenheten enligt 13 § och han eller hon inte kan visa en  giltig ursäkt för detta,
7. om bostadsrättshavaren inte fullgör en skyldighet som går  utöver det han eller hon ska göra enligt denna lag, och det  måste anses vara av synnerlig vikt för föreningen att  skyldigheten fullgörs,
8. om lägenheten helt eller till väsentlig del används för  sådan näringsverksamhet eller liknande verksamhet som är  brottslig eller där brottsligt förfarande ingår till en inte  oväsentlig del eller används för tillfälliga sexuella  förbindelser mot ersättning, eller
9. om bostadsrättshavaren utan behövligt tillstånd utför en  åtgärd som anges i 7 § första eller andra stycket.
Lag (2022:1026)
.
19 §
Nyttjanderätten är inte förverkad om det som ligger  bostadsrättshavaren till last är av ringa betydelse. Vid  bedömningen ska det särskilt beaktas om det som ligger  bostadsrättshavaren till last har sin grund i att en  närstående eller tidigare närstående har utsatt  bostadsrättshavaren eller någon i bostadsrättshavarens hushåll  för brott.
Nyttjanderätten till en bostadslägenhet är inte förverkad på  grund av att en skyldighet som avses i 18 § 7 inte fullgörs,  om bostadsrättshavaren är en kommun eller en region och  skyldigheten inte kan fullgöras av en kommun eller en region.
En skyldighet för bostadsrättshavaren att inneha anställning i  ett visst företag eller någon liknande skyldighet får inte  läggas till grund för förverkande.
Lag (2019:873)
.
20 §
Bostadsrättshavaren får inte sägas upp på grund av ett  sådant förhållande som avses i 18 § 2, 3, 5-7 eller 9 om han  eller hon efter tillsägelse så snart som möjligt vidtar  rättelse.
Bostadsrättshavaren får heller inte sägas upp på grund av ett  sådant förhållande som avses i 18 § 2, om det är fråga om en  bostadslägenhet, eller ett sådant förhållande som avses i 18 § 
9, om han eller hon så snart som möjligt ansöker om tillstånd  hos hyresnämnden och får ansökan beviljad.
Bostadsrättshavaren får inte, om det är fråga om en  bostadslägenhet, sägas upp på grund av störningar i boendet  enligt 18 § 5 förrän socialnämnden har underrättats enligt 9 §  andra stycket 2.
Är det fråga om särskilt allvarliga störningar i boendet  gäller det som sägs i 18 § 5 även om bostadsrättshavaren inte  uppmanats att vidta rättelse. Vid sådana störningar som gäller  en bostadslägenhet får bostadsrättshavaren sägas upp utan  föregående underrättelse till socialnämnden. En kopia av  uppsägningen ska dock skickas till socialnämnden. Detta stycke  gäller inte om störningarna inträffat när lägenheten varit  upplåten i andra hand på det sätt som anges i 10 eller 11 §.
Lag (2022:1026)
.
21 §
Är nyttjanderätten förverkad på grund av ett förhållande  som avses i 18 § 1-3, 5-7 eller 9 får bostadsrättshavaren ändå  inte skiljas från lägenheten på en sådan grund om han eller  hon vidtar rättelse innan föreningen har sagt upp honom eller  henne till avflyttning. Detta gäller dock inte om  nyttjanderätten är förverkad på grund av sådana särskilt  allvarliga störningar i boendet som avses i 9 § tredje  stycket.
Bostadsrättshavaren får inte heller skiljas från lägenheten om  föreningen inte har sagt upp bostadsrättshavaren till  avflyttning inom tre månader från den dag då föreningen fick  reda på ett förhållande som avses i 18 § 4 eller 7. Detsamma  gäller om föreningen inte inom två månader från den dag då  föreningen fick reda på ett förhållande som avses i 18 § 2  eller 9 har sagt till bostadsrättshavaren att vidta rättelse.
Lag (2022:1026)
.
22 §
En bostadsrättshavare kan skiljas från lägenheten på grund av förhållande som avses i 18 § 8 endast om föreningen har sagt upp bostadsrättshavaren till avflyttning inom två månader från det att föreningen fick reda på förhållandet. Om den brottsliga verksamheten har angetts till åtal eller om förundersökning har inletts inom samma tid, har föreningen dock kvar sin rätt till uppsägning intill dess att två månader har gått från det att domen i brottmålet har vunnit laga kraft eller det rättsliga förfarandet har avslutats på något annat sätt.
23 §
Är nyttjanderätten enligt 18 § 1 a förverkad på grund av dröjsmål med betalning av årsavgift eller avgift för andrahandsupplåtelse, och har föreningen med anledning av detta sagt upp bostadsrättshavaren till avflyttning, får han eller hon på grund av dröjsmålet inte skiljas från lägenheten
1. om avgiften - när det är fråga om en bostadslägenhet -
betalas inom tre veckor från det att
a) bostadsrättshavaren på sådant sätt som anges i 27 och 28 §§ har delgetts underrättelse om möjligheten att få tillbaka lägenheten genom att betala avgiften inom denna tid, och
b) meddelande om uppsägningen och anledningen till denna har lämnats till socialnämnden i den kommun där lägenheten är belägen, eller
2. om avgiften - när det är fråga om en lokal - betalas inom två veckor från det att bostadsrättshavaren på sådant sätt som anges i 27 och 28 §§ har delgetts underrättelse om möjligheten att få tillbaka lägenheten genom att betala avgiften inom denna tid.
Är det fråga om en bostadslägenhet får en bostadsrättshavare inte heller skiljas från lägenheten om han eller hon har varit förhindrad att betala avgiften inom den tid som anges i första stycket 1 på grund av sjukdom eller liknande oförutsedd omständighet och avgiften har betalats så snart det var möjligt, dock senast när tvisten om avhysning avgörs i första instans.
Första stycket gäller inte om bostadsrättshavaren, genom att vid upprepade tillfällen inte betala avgiften inom den tid som anges i 18 § 1 a, har åsidosatt sina förpliktelser i så hög grad att han eller hon skäligen inte bör få behålla lägenheten.
Beslut om avhysning får meddelas tidigast tredje vardagen efter utgången av den tid som anges i första stycket 1 eller 2.
Regeringen eller den myndighet som regeringen bestämmer fastställer formulär till underrättelse och meddelande som avses i första stycket.
Lag (2014:319)
.
24 §
Om bostadsrättshavaren sägs upp till avflyttning av någon  orsak som anges i 18 § 1, 4-6 eller 8, är han eller hon  skyldig att flytta genast.
Sägs bostadsrättshavaren upp av någon orsak som anges i 18 § 
2, 3, 7 eller 9, får han eller hon bo kvar till det  månadsskifte som inträffar närmast efter tre månader från  uppsägningen, om inte rätten ålägger honom eller henne att  flytta tidigare. Detsamma gäller om uppsägningen sker av en  orsak som anges i 18 § 1 a och bestämmelserna i 23 § tredje  stycket är tillämpliga.
Vid uppsägning i andra fall av en orsak som anges i 18 § 1 a  tillämpas övriga bestämmelser i 23 §.
Lag (2022:1026)
.
25 §
Om föreningen säger upp bostadsrättshavaren till avflyttning, har föreningen rätt till ersättning för skada.
Förfarandet vid uppsägning
26 §
En uppsägning skall vara skriftlig. Om det är bostadsrättshavaren som gör uppsägningen, får den ske hos den som är behörig att ta emot årsavgiften på föreningens vägnar.
Lag (2003:31)
.
27 §
Skriftlig uppsägning ska delges den som söks för uppsägning. Delgivning får inte ske enligt 34-38 och 48 §§
delgivningslagen (2010:1932).
Träffas inte den som söks för uppsägning i sitt hemvist, får uppsägningen sändas i rekommenderat brev under hans eller hennes vanliga adress. Ett exemplar av uppsägningen ska dessutom lämnas antingen i den söktes bostad till en vuxen medlem i det hushåll som han eller hon tillhör eller, om han eller hon driver rörelse med fast kontor, på kontoret till någon som är anställd där. Påträffas inte någon som angetts nu, ska uppsägningen i stället läggas i den söktes postlåda, om sådan finns. Uppsägningen har skett när vad som sagts nu blivit fullgjort.
Har den hos vilken uppsägning ska ske inte något känt hemvist i Sverige och finns det inte heller något känt ombud som har rätt att ta emot uppsägning för honom eller henne, får uppsägning ske genom kungörelse i Post- och Inrikes Tidningar.
Lag (2010:1959)
.
28 §
Stämningsansökan med yrkande om rätt att frånträda bostadsrätten eller om bostadsrättshavarens skiljande från lägenheten samt ansökan om avhysning av bostadsrättshavaren gäller som uppsägning när delgivning skett i behörig ordning.
29 §
Om en bostadsrätt sägs upp av någon orsak som anges i 2-5 och 17 §§, övergår bostadsrätten genast till föreningen. Föreningen skall betala skälig ersättning för bostadsrätten.
Har bostadsrättshavaren tillträtt lägenheten, skall hyresavtal anses ingånget för tiden från uppsägningen, om bostadsrättshavaren i uppsägningen begärt att få bo kvar i lägenheten. I så fall gäller 4 kap. 9 §.
30 §
Har bostadsrättshavaren blivit skild från lägenheten till följd av uppsägning i fall som avses i 18 §, skall bostadsrätten tvångsförsäljas enligt 8 kap. så snart som möjligt, om inte föreningen, bostadsrättshavaren och de kända borgenärer vars rätt berörs av försäljningen kommer överens om något annat. Försäljningen får dock skjutas upp till dess att brister som bostadsrättshavaren svarar för blivit åtgärdade.
Lag (1995:1464)
.
Underrättelse vid pantsättning av en bostadsrätt
31 §
Har föreningen underrättats om att en bostadsrätt är pantsatt, skall föreningen utan dröjsmål underrätta panthavaren om bostadsrättshavaren har obetalda avgifter till föreningen till ett belopp som överstiger vad som av årsavgiften belöper på en månad och bostadsrättshavaren dröjer med betalningen mer än två veckor från förfallodagen.
Om föreningen försummar denna skyldighet, har föreningen vid exekutiv försäljning eller tvångsförsäljning enligt 8 kap. inte företräde till betalning framför panthavaren i fråga om
1. de avgiftsbelopp som förfallit till betalning under den tid föreningens försummelse varat, samt
2. den del av årsavgiften som förfallit till betalning närmast efter det att en underrättelse gjorts.
Andra stycket gäller inte i fråga om avgiftsbelopp som förfallit till betalning under den tid panthavaren haft kännedom om bostadsrättshavarens betalningsförsummelse.
Lag (1995:1464)
.
Vissa övriga meddelanden
32 §
Är ett sådant meddelande från föreningen som avses i 9 §, 
12 a §, 16 §, 18 § 1, 20 § första stycket, 23 § första stycket 
1 b eller 31 § första stycket eller 2 kap. 8 § andra stycket 2  eller 6 kap. 1 § andra stycket, 1 a § eller 2 § avsänt i  rekommenderat brev under mottagarens vanliga adress, ska  föreningen anses ha fullgjort vad som ankommer på den.  Detsamma gäller beträffande sådant meddelande från  bostadsrättshavaren som avses i 2 § och 6 kap. 6 §.
Lag (2019:536)
.
Upphörande av bostadsrätten i vissa fall
33 §
Överlåts det hus i vilket lägenheten finns eller säljs huset exekutivt, upphör bostadsrätten. Föreningen är därvid skyldig att betala skälig ersättning för bostadsrätten. Träder föreningen i likvidation inom tre månader från det frågan om föreningens ersättningsskyldighet blivit slutligt avgjord eller försätts föreningen inom samma tid i konkurs, skall dock bostadsrättshavarens rätt att få ersättning för bostadsrätten bedömas efter de regler som gäller för skifte av föreningens tillgångar.
Upphör bostadsrätten enligt första stycket och har lägenheten tillträtts, skall skriftligt hyresavtal anses ingånget. I så fall gäller 4 kap. 9 §.
8 kap. Tvångsförsäljning
Inledande bestämmelser
1 §
Tvångsförsäljning genomförs av Kronofogdemyndigheten efter ansökan av bostadsrättsföreningen.
Lag (2006:710)
.
2 §
Vid tvångsförsäljning tillämpas bestämmelserna i utsökningsbalken om exekutiv försäljning av lös egendom i allmänhet, om inte annat följer av detta kapitel.
Försäljningen skall anses ske för uttagande av en sådan föreningens fordran som är förenad med panträtt enligt 7 kap. 16 a §. Detta gäller även om föreningen inte skulle ha någon sådan fordran.
Lag (1995:1464)
.
Ansökan och beslut
3 §
Ansökan om tvångsförsäljning skall göras hos Kronofogdemyndigheten.
Lag (2006:710)
.
4 §
Om Kronofogdemyndigheten finner att förutsättningarna för tvångsförsäljning är uppfyllda skall en sådan försäljning genomföras. I annat fall skall Kronofogdemyndigheten avslå ansökan.
Lag (2006:710)
.
Föreningens rätt till betalning
5 §
Föreningen har vid tvångsförsäljning rätt till betalning ur försäljningssumman för fordringar som är förenade med panträtt i bostadsrätten enligt 7 kap. 16 a §.
Föreningen har också rätt till betalning för andra fordringar mot bostadsrättshavaren som grundas på innehavet av bostadsrätten, om de anmäls hos Kronofogdemyndigheten innan bostadsrätten säljs eller, om försäljning sker under hand, senast när fördelning skall äga rum. Sådana fordringar tas ut efter alla andra fordringar som medför rätt till betalning ur bostadsrätten.
Lag (2006:710)
.
Följden av misslyckade försäljningsförsök
6 §
Om det har gjorts tre försäljningsförsök utan att bostadsrätten har blivit såld, övergår den genast till föreningen utan lösen och fri från panträtt. Bostadsrätten övergår dock till föreningen på detta sätt redan efter det andra försäljningsförsöket, om det vid detta inte har gjorts något inrop eller lämnats något anbud och det inte kan antas att bostadsrätten blir såld vid ytterligare ett försäljningsförsök.
Lag (1995:1464)
.
Kostnaderna för förfarandet
7 §
Vid tillämpning av 17 kap. utsökningsbalken skall mål om tvångsförsäljning anses som mål om utmätning. Bostadsrättshavaren skall slutligt svara för förrättningskostnaderna, i den mån de inte kan tas ut ur försäljningssumman.
Lag (1995:1464)
.
Sammanträffande av exekutiv försäljning och tvångsförsäljning
8 §
Om tvångsförsäljning enligt detta kapitel och exekutiv försäljning begärs beträffande samma bostadsrätt, skall den tvångsförsäljas.
Första stycket gäller inte om ansökan om tvångsförsäljning gjorts efter det att försäljning på exekutiv auktion kungjorts enligt 9 kap.
2 § utsökningsbalken eller det annars finns särskilda skäl för att en försäljning bör genomföras enligt utsökningsbalken. I ett sådant fall skall målet om tvångsförsäljning vila till dess målet om exekutiv försäljning avgjorts.
Frågan om tvångsförsäljning faller, om en bostadsrätt har sålts vid exekutiv försäljning efter det att nyttjanderätten till den lägenhet som bostadsrätten avser har förverkats enligt 7 kap. 18 §.
Lag (1995:1464)
.
9 kap. Bestämmelser om föreningen m.m.
Allmänna bestämmelser om en bostadsrättsförening
1 §
I 1 kap. finns vissa inledande bestämmelser om bostadsrätts-
föreningar.
2 §
Bestämmelserna i 2 kap. lagen (2018:672) om ekonomiska  föreningar gäller i fråga om bostadsrättsföreningar.
Lag (2018:715)
.
3 §
Har upphävts genom
lag (2018:715)
.
4 §
För en bostadsrättsförenings skyldigheter får endast  föreningens tillgångar tas i anspråk. De fordringar på  insatser och avgifter som har förfallit till betalning ska  räknas in i tillgångarna.
Lag (2018:715)
.
Innehållet i föreningens stadgar
5 §
Bostadsrättsföreningens stadgar ska innehålla  uppgifter om
1. föreningens företagsnamn,
2. den ort i Sverige där föreningens styrelse ska ha sitt  säte,
3. den verksamhet som föreningen ska bedriva,
4. huruvida upplåtelseavgift, överlåtelseavgift,  pantsättningsavgift och avgift för andrahandsupplåtelse kan  tas ut,
5. grunderna för beräkning av årsavgift, överlåtelseavgift,  pantsättningsavgift och avgift för andrahandsupplåtelse,
6. för det fall rätten att bestämma ersättning för en  bostadsrätt vid överlåtelse ska vara inskränkt, grunderna för  beräkning av ersättningen,
7. grunderna för avsättning av medel för att säkerställa  underhållet av föreningens hus,
8. antalet eller lägsta och högsta antalet styrelseledamöter,  revisorer och eventuella suppleanter och tiden för deras  uppdrag,
9. hur en föreningsstämma ska sammankallas,
10. de ärenden som ska förekomma på en ordinarie  föreningsstämma,
11. den tid som föreningens räkenskapsår ska omfatta,
12. grunderna för hur föreningens vinst ska fördelas, och
13. hur föreningens återstående tillgångar ska fördelas när  föreningen upplöses.
Lag (2018:1665)
.
Företagsnamn
6 §
En bostadsrättsförenings företagsnamn ska innehålla  ordet bostadsrättsförening.
I företagsnamnet får inte ordet bolag eller något annat ord  som betecknar ett bolagsförhållande finnas med på ett sätt  som kan leda till missförståndet att det är ett bolag som  innehar företagsnamnet.
Företagsnamnet ska tydligt skilja sig från andra hos  Bolagsverket registrerade företagsnamn för föreningar i samma  län som är bestående. För registrering av en förenings  företagsnamn gäller i övrigt lagen (2018:1653) om  företagsnamn.
Endast en bostadsrättsförening eller en sammanslutning av  bostadsrättsföreningar får använda ordet bostadsrätt eller en  sammansättning med detta ord i sitt företagsnamn eller i  övrigt vid beteckning av rörelsen.
Lag (2018:1665)
.
7 §
Bestämmelserna om firmateckning i 20 kap. 4 § lagen 
(2018:672) om ekonomiska föreningar gäller i fråga om  bostadsrättsföreningar.
Lag (2018:715)
.
Medlems- och lägenhetsförteckning
8 §
Styrelsen skall föra förteckning över bostadsrättsföreningens medlemmar (medlemsförteckning) samt förteckning över de lägenheter som är upplåtna med bostadsrätt (lägenhetsförteckning). Förteckningarna kan bestå av betryggande lösblads- eller kortsystem. De kan också föras med automatisk databehandling eller på annat liknande sätt.
9 §
Medlemsförteckningen ska ha till ändamål att ge  föreningen, medlemmarna och andra underlag för att bedöma  medlemsförhållandena i föreningen.
Medlemsförteckningen ska innehålla uppgift om
1. varje medlems namn och postadress,
2. tidpunkten för medlemmens inträde i föreningen, och
3. den bostadsrätt som medlemmen har.
Medlemsförteckningen ska hållas tillgänglig hos föreningen  för var och en som vill ta del av den. Om förteckningen förs  med automatiserad behandling, ska föreningen ge var och en  som begär det tillfälle att hos föreningen ta del av en  aktuell utskrift eller annan aktuell framställning av  förteckningen.
Lag (2016:111)
.
9 a §
Medlemsförteckningen ska upprättas så snart föreningen  har bildats.
När en ny medlem har gått in i föreningen, ska uppgifter  enligt 9 § andra stycket utan dröjsmål antecknas i  medlemsförteckningen.
Om en medlem eller någon annan behörig person anmäler att ett  förhållande som har angetts i medlemsförteckningen har  ändrats, ska ändringen utan dröjsmål antecknas i  förteckningen. Vid en medlems avgång ska också tidpunkten för  avgången antecknas.
Lag (2016:111)
.
9 b §
Bestämmelserna om medlemsförteckningen i 5 kap. 6  och 7 §§ lagen (2018:672) om ekonomiska föreningar gäller i  fråga om bostadsrättsföreningar.
Lag (2018:715)
.
10 §
Lägenhetsförteckningen skall för varje lägenhet ange
1. lägenhetens beteckning, belägenhet, rumsantal och övriga utrymmen,
2. dagen för Bolagsverkets registrering av den ekonomiska plan som ligger till grund för upplåtelsen,
3. bostadsrättshavarens namn, samt
4. insatsen för bostadsrätten.
Uppgifterna skall genast föras in i förteckningen när en lägenhet upplåts med bostadsrätt.
Underrättas föreningen om att en bostadsrätt pantsatts eller ändras någon uppgift i förteckningen, skall detta genast antecknas. Vid överlåtelse av bostadsrätt skall en kopia av överlåtelseavtalet fogas till förteckningen på lämpligt sätt.
Dagen för anteckningen skall anges.
Lag (2004:247)
.
11 §
Bostadsrättshavaren har rätt att på begäran få utdrag ur lägenhetsförteckningen beträffande lägenhet som han innehar med bostadsrätt. Utdraget skall avse uppgifter som enligt 10 § skall anges i förteckningen. Dagen för utfärdandet skall anges i utdraget.
Bostadsrättsföreningens ledning
12 §
Bestämmelserna om en förenings ledning i 7 kap. lagen 
(2018:672) om ekonomiska föreningar gäller i fråga om  bostadsrättsföreningar med följande undantag:
1. Av styrelsens ledamöter ska alltid minst två eller, om  styrelsen består av färre än fem ledamöter, minst en väljas  på en föreningsstämma.
2. Om inte något annat har bestämts i stadgarna, kan  bostadsrättshavarens make eller sambo vara styrelseledamot  eller suppleant för en styrelseledamot, även om maken eller  sambon inte är medlem i föreningen.
3. Bestämmelserna om verkställande direktör gäller inte.
4. Trots 7 kap. 26 § lagen om ekonomiska föreningar får  föreningsstämman besluta om en samlad ersättning till  styrelseledamöterna.
Lag (2018:715)
.
13 §
Det är en uppgift för styrelsen att fastställa avgifterna till föreningen, om inte något annat har bestämts i stadgarna. Ändring av insatsen skall dock alltid beslutas av föreningsstämman.
Bestämmelser om föreningsstämma
14 §
Bestämmelserna om föreningsstämman i 6 kap. lagen 
(2018:672) om ekonomiska föreningar gäller för  bostadsrättsföreningar med följande undantag:
1. En avvikelse i stadgarna från att varje medlem har en röst  är endast tillåten om den avser en begränsning av rösträtten  för en medlem som enbart innehar en bostadsrätt som avser ett  garage, ett lager eller någon annan lägenhet som i första hand  används som förvaringsutrymme. Om flera medlemmar har en  bostadsrätt gemensamt har de endast en röst.
2. Föreningsstämmans befogenheter får inte överlämnas åt  särskilt utsedda fullmäktige.
3. Bestämmelserna om poströstning i 6 kap. 6 § lagen om  ekonomiska föreningar gäller inte.
4. Endast medlemmens make eller sambo eller en annan medlem  får vara ombud, om inte något annat har bestämts i stadgarna.  En medlem som är juridisk person får företrädas av ett ombud  som inte är medlem, om inte något annat har bestämts i  stadgarna. Ingen får som ombud företräda mer än en medlem, om  inte något annat har bestämts i stadgarna.
5. En medlem får som biträde vid föreningsstämman endast  anlita sin make eller sambo eller en annan medlem, om inte  något annat har bestämts i stadgarna.
6. Bestämmelserna i 23 § och 24 § första stycket gäller i  stället för 6 kap. 35 och 36 §§ lagen om ekonomiska  föreningar.
Lag (2022:1026)
.
Särskilda villkor för vissa beslut
15 §
Beslut som innebär väsentliga förändringar av föreningens hus eller mark skall fattas på en föreningsstämma, om inte något annat har bestämts i stadgarna.
I fråga om sådana åtgärder som innebär en förändring av en bostadsrättshavares lägenhet gäller dock bestämmelserna i 7 kap. 7 §
och bestämmelserna i 16 § första stycket 2 detta kapitel.
Lag (1995:1464)
.
16 §
För att ett beslut i en fråga som anges i denna paragraf  ska vara giltigt krävs att det har fattats på en  föreningsstämma och att följande bestämmelser har  iakttagits.
1. Om beslutet innebär ändring av någon insats och medför  rubbning av det inbördes förhållandet mellan insatserna, ska  samtliga bostadsrättshavare som berörs av ändringen ha gått  med på beslutet. Om enighet inte uppnås, blir beslutet ändå  giltigt om minst två tredjedelar av de berörda  bostadsrättshavarna har gått med på beslutet och det dessutom  har godkänts av hyresnämnden.
1 a. Om beslutet innebär en ökning av samtliga insatser utan  att det inbördes förhållandet mellan insatserna rubbas, ska  alla bostadsrättshavarna ha gått med på beslutet. Om enighet  inte uppnås, blir beslutet ändå giltigt om minst två  tredjedelar av de röstande har gått med på beslutet och det  dessutom har godkänts av hyresnämnden. Hyresnämnden ska  godkänna beslutet om detta inte framstår som otillbörligt mot  någon bostadsrättshavare.
2. Om beslutet innebär att en lägenhet som upplåtits med  bostadsrätt kommer att förändras eller i sin helhet behöva  tas i anspråk av föreningen med anledning av en om- eller  tillbyggnad, ska bostadsrättshavaren ha gått med på beslutet.  Om bostadsrättshavaren inte ger sitt samtycke till ändringen,  blir beslutet ändå giltigt om minst två tredjedelar av de  röstande har gått med på beslutet och det dessutom har  godkänts av hyresnämnden.
3. Om beslutet innebär utvidgning av föreningens verksamhet,  ska minst två tredjedelar av de röstande ha gått med på  beslutet.
4. Om beslutet innebär överlåtelse av ett hus som tillhör  föreningen, i vilket det finns en eller flera lägenheter som  är upplåtna med bostadsrätt, ska beslutet ha fattats på det  sätt som gäller för beslut om likvidation enligt 29 a §.  Minst två tredjedelar av bostadsrättshavarna i det hus som  ska överlåtas ska dock alltid ha gått med på beslutet.
5. Om det i stadgarna finns ytterligare något villkor för att  ett beslut enligt 1-4 ska vara giltigt, gäller även det.
Föreningen ska genast underrätta den som har pant i  bostadsrätten och som är känd för föreningen om ett beslut  enligt första stycket 2 eller 4.
Lag (2016:111)
.
17 §
Ett stämmobeslut enligt 16 § första stycket 2 skall på begäran av föreningen godkännas av hyresnämnden, om förändringen är angelägen och syftet med åtgärden inte skäligen kan tillgodoses på något annat sätt samt beslutet inte är oskäligt mot bostadsrättshavaren. Kan förändringen anses vara av liten betydelse för bostadsrättshavaren, får hyresnämnden dock lämna godkännande, om åtgärden inte skäligen kan tillgodoses på något annat sätt. Nämnden får förena ett beslut om godkännande med villkor.
Begär bostadsrättshavaren att föreningen skall lösa in bostadsrätten, får godkännande lämnas endast med villkor om inlösen, såvida inte bostadsrätts-
havaren skäligen bör kunna godta förändringen ändå. Innebär nämndens godkännande att lägenheten i sin helhet får tas i anspråk av föreningen, skall godkännandet lämnas med villkor att inlösen sker.
18 §
Talan om ersättning vid inlösen eller för intrång eller för annan skada som en bostadsrättshavare orsakas med anledning av ett beslut om godkännande enligt 16 § första stycket 2 ska väckas vid mark- och miljödomstolen. I fråga om inlösen och ersättning gäller expropriationslagen (1972:719)
i tilllämpliga delar.
Lag (2010:1001)
.
18 a §
Ett beslut om minskning av samtliga insatser ska  genast anmälas för registrering. Beslutet får inte  verkställas förrän ett år efter registreringen.
Lag (2018:715)
.
Beslut om ombildning av hyresrätt till bostadsrätt
19 §
En bostadsrättsförenings beslut att förvärva ett hus för ombildning av hyresrätt till bostadsrätt skall fattas på en föreningsstämma. Beslutet är giltigt, om hyresgästerna i minst två tredjedelar av de uthyrda lägenheter som omfattas av förvärvet har gått med på beslutet. Dessa hyresgäster skall vara medlemmar i bostadsrättsföreningen och, vad gäller bostadshyresgäster, folkbokförda på fastigheten. Vid beräkningen av antalet lägenheter tillämpas 1 kap. 5 § andra stycket.
Protokollet från föreningsstämman skall innehålla uppgift om hur rösterna har beräknats och hållas tillgängligt för hyresgästerna och ägaren av huset.
Lag (2003:31)
.
20 §
Innan beslut om förvärv av ett hus fattas enligt 19 §, skall en sådan ekonomisk plan som avses i 3 kap. 1 § upprättas och hållas tillgänglig för hyresgästerna. Till planen skall fogas ett besiktningsprotokoll som visar husets skick. Planen skall även vara försedd med intyg enligt 3 kap. 2 §.
Lag (1995:1464)
.
21 §
Beslut om förvärv i strid med 19 § första stycket är ogiltiga.
Detsamma gäller beslut om förvärv som fattas utan att ekonomisk plan varit tillgänglig enligt 20 §. Det nu sagda skall dock inte gälla om förvärv ändå skett enligt beslutet och lagfart har meddelats.
22 §
har upphävts genom
lag (1992:505)
.
Ändring av stadgar
23 §
Ett beslut om ändring av en bostadsrättsförenings stadgar är giltigt om samtliga röstberättigade i föreningen är ense om det.
Beslutet är även giltigt, om det har fattats på två på varandra följande föreningsstämmor och minst två tredjedelar av de röstande på den senare stämman gått med på beslutet. Om beslutet avser ändring av de grunder enligt vilka årsavgifter skall beräknas, fordras dock att minst tre fjärdedelar av de röstande på den senare stämman gått med på beslutet. Om beslutet innebär att en medlems rätt till föreningens behållna tillgångar vid dess upplösning inskränks, fordras att samtliga röstande på den senare stämman gått med på beslutet.
Ett beslut som innebär att en medlems rätt att överlåta sin bostadsrätt inskränks eller att förbehåll enligt 6 kap. 9 § införs, är giltigt endast om samtliga bostadsrättshavare vars rätt berörs av ändringen gått med på beslutet.
24 §
Om det i stadgarna har tagits in något villkor utöver vad som följer av 23 § för ändring av stadgarna, gäller även det.
Om det finns en föreskrift i stadgarna om att en viss bestämmelse inte får ändras utan regeringens tillstånd, får inte heller föreskriften ändras utan regeringens tillstånd, om den har tagits in i stadgarna på grund av lag eller annan författning eller efter regeringens medgivande.
25 §
Ett beslut om ändring av stadgarna skall genast anmälas för registrering. Beslutet får inte verkställas förrän registreringen har skett.
Revision och särskild granskning samt redovisning
26 §
Bestämmelserna i 8 och 9 kap. lagen (2018:672) om  ekonomiska föreningar gäller i fråga om  bostadsrättsföreningar. Bestämmelser om bokföring och annan  redovisning finns i bokföringslagen (1999:1078) och  årsredovisningslagen (1995:1554).
Lag (2018:715)
.
Vinstutdelning m.m.
27 §
Utdelning får endast ske av vinst som redovisas i fastställd balansräkning för senaste räkenskapsåret.
Vinst får inte delas ut till andra än bostadsrättshavarna. Vinsten fördelas mellan dem efter insatserna för bostadsrätterna, om inte något annat har bestämts i stadgarna.
28 §
Har vinstutdelning beslutats och verkställts i  strid med 27 § eller föreningens stadgar, gäller  bestämmelserna om återbäringsskyldighet och  bristtäckningsansvar i 12 kap. 7 och 8 §§ lagen (2018:672) om  ekonomiska föreningar.
Bestämmelserna om vissa gåvor i 12 kap. 6 § nämnda lag gäller  i fråga om bostadsrättsföreningar.
Lag (2018:715)
.
Likvidation och upplösning samt fusion
29 §
Bestämmelserna om likvidation och upplösning i 17  och 18 kap. lagen (2018:672) om ekonomiska föreningar gäller  i fråga om bostadsrättsföreningar. I stället för 17 kap. 2  och 10 §§ i den lagen gäller dock 29 a §.
Det som sägs i 17 kap. 3 § 3 och 16 § första stycket 4 lagen  om ekonomiska föreningar för det fall antalet  föreningsmedlemmar blir mindre än ett lägsta antal, ska  tillämpas i fråga om en bostadsrättsförening, om antalet  medlemmar eller antalet bostadsrättshavare blir mindre än  tre. Om flera medlemmar har en bostadsrätt gemensamt, ska de  räknas endast som en bostadsrättshavare.
Vidare ska det som sägs i 17 kap. 33 § lagen om ekonomiska  föreningar om insatskapital i stället gälla insats och  upplåtelseavgift i bostadsrättsföreningen.
Lag (2018:715)
.
29 a §
Ett beslut om likvidation är giltigt om samtliga  röstberättigade i föreningen har röstat för det. Beslutet är  även giltigt om det har fattats på två på varandra följande  föreningsstämmor och minst två tredjedelar av de röstande på  den senare stämman har röstat för beslutet. I stadgarna får  det tas in längre gående villkor. Beslutet om likvidation  gäller omedelbart eller från och med den senare dag som  föreningsstämman bestämmer.
När det finns grund för tvångslikvidation enligt 17 kap. 11  eller 16 § lagen (2018:672) om ekonomiska föreningar, är dock  ett beslut om likvidation alltid giltigt om mer än hälften av  de röstande har röstat för det. Vid lika röstetal har  ordföranden utslagsröst. Ett beslut om likvidation enligt  detta stycke gäller omedelbart.
Lag (2018:715)
.
30 §
Bestämmelserna om fusion i 16 kap. 1-26 §§ lagen 
(2018:672) om ekonomiska föreningar gäller också för  bostadsrättsföreningar.
Ett beslut av föreningsstämman om godkännande av  fusionsplanen är dock giltigt endast om nio tiondelar av de  röstberättigade i föreningen har röstat för det eller om det  har fattats på två på varandra följande föreningsstämmor och  minst två tredjedelar av de röstande på den senare stämman  har röstat för beslutet. I stadgarna får det tas in längre  gående villkor.
Lag (2018:715)
.
Registreringsmyndighet m.m.
31 §
Bestämmelserna om registrering och överklagande i 19  respektive 23 kap. lagen (2018:672) om ekonomiska föreningar  gäller i fråga om bostadsrättsföreningar. Ett beslut om  ändring av stadgarna så att styrelsens säte ska flyttas från  ett län till ett annat får dock inte registreras, om  bostadsrättsföreningens företagsnamn på grund av 6 § tredje  stycket i detta kapitel inte får föras in i Bolagsverkets  register.
Lag (2018:1665)
.
10 kap. Skadestånd, straff och vite m.m.
1 §
Bestämmelserna om skadestånd i 21 kap. lagen 
(2018:672) om ekonomiska föreningar gäller i fråga om  bostadsrättsföreningar.
Lag (2018:715)
.
1 a §
Om en intygsgivare uppsåtligen eller av oaktsamhet  åsidosätter sina skyldigheter enligt 3 kap. 2 § eller 5 kap. 
6 §, ska han eller hon ersätta bostadsrättsföreningen eller en  bostadsrättshavare den skada som därigenom uppkommit. Om det  är skäligt, kan skadeståndet sättas ned eller helt falla bort.
Lag (2022:1026)
.
2 §
Bestämmelserna om straff och vite i 22 kap. lagen 
(2018:672) om ekonomiska föreningar, med undantag för 1 §  första stycket 1, gäller i fråga om bostadsrättsföreningar.
Lag (2018:715)
.
3 §
Till böter döms den som uppsåtligen eller av oaktsamhet
1. upplåter andelsrätt i strid med 1 kap. 8 §,
2. upplåter bostadsrätt i strid med 3 kap. 1 eller 4 § eller 
4 kap. 2 §,
3. tar emot förskott i strid med 5 kap. 8 §,
4. bryter mot 9 kap. 6 § sista stycket,
5. inte för medlemsförteckning eller inte håller en sådan  förteckning tillgänglig enligt 9 kap. 9 och 9 a §§, eller
6. inte för lägenhetsförteckning eller meddelar oriktig eller  vilseledande uppgift i utdrag enligt 9 kap. 11 §.
Lag (2022:1026)
.
11 kap. Förfarandet i bostadsrättstvister m.m.
1 §
Tvister som rör störningar i boendet skall handläggas särskilt skyndsamt.
Lag (2003:31)
.
2 §
Vite som förelagts med stöd av denna lag utdöms av hyresnämnden.
Nämnden kan självmant ta upp frågan om utdömande.
3 §
Beslut av hyresnämnden i följande frågor får överklagas  till Svea hovrätt:
1. inträde i föreningen enligt 2 kap. 10 §,
2. skyldighet att upplåta bostadsrätt enligt 4 kap. 6 §,
3. fastställande av hyresvillkor enligt 4 kap. 9 §,
4. tillstånd till en åtgärd i en lägenhet enligt 7 kap. 7 §,
5. godkännande av stämmobeslut enligt 9 kap. 16 § första  stycket 1, 1 a eller 2, och
6. utdömande av vite enligt 11 kap. 2 §.
Ett överklagande ska ges in till hyresnämnden inom tre veckor  från den dag beslutet meddelades.
Beslut av hyresnämnden i fråga om upplåtelse av lägenhet i  andra hand enligt 7 kap. 11 § får inte överklagas.  Hyresnämnden får dock tillåta att ett sådant beslut överklagas  till Svea hovrätt om det är av vikt för ledning av  rättstillämpningen att överklagandet prövas av hovrätten.
Lag (2022:1026)
.
4 §
I en tvist som avser fastställande av hyresvillkor enligt 4 kap.
9 §skall vardera parten svara för sin rättegångskostnad i hovrätten, om inte något annat anges i 18 kap. 6 § rättegångsbalken.
Lag
(1994:842)
.
5 §
Ett beslut om behörighet som intygsgivare enligt 3 kap. 
3 § eller om godkännande av intygsgivare enligt 3 kap. 3 a §  får överklagas till allmän förvaltningsdomstol, om beslutet  har meddelats av en myndighet som regeringen har bestämt.  Detsamma gäller beslut i ett ärende om tillstånd att upplåta  bostadsrätt enligt 4 kap. 2 § eller om förskott enligt 5 kap. 
9 §.
Prövningstillstånd krävs vid överklagande till kammarrätten.
Lag (2022:1026)
.
6 §
En bestämmelse i stadgarna enligt 6 kap. 51 § lagen 
(2018:672) om ekonomiska föreningar som inte ger rätt för  parterna att klandra skiljedomen gäller inte
1. i fråga om en bostadsrättshavares rätt eller skyldighet  att tillträda eller behålla lägenheten, eller
2. beträffande fastställande av hyresvillkor enligt 4 kap. 
9 §.
I övrigt gäller bestämmelsen inte i fråga om tvist med  anledning av upplåtelse av nyttjanderätt enligt denna lag, om  man genom bestämmelsen har utsett skiljemän eller reglerat  antalet skiljemän, sättet att utse dem eller förfarandet vid  skiljenämnden. I dessa hänseenden ska lagen (1999:116) om  skiljeförfarande tillämpas. Detta hindrar dock inte att  föreningen i stadgarna utser hyresnämnden till skiljenämnd.
Lag (2018:715)
.
Övergångsbestämmelser
1991:614
1. Denna lag (nya lagen) träder i kraft den 1 juli 1991, då bostads-
rättslagen (1971:479) (gamla lagen) skall upphöra att gälla.
2. Om det i lag eller annan författning hänvisas till föreskrift som har ersatts genom bestämmelse i den nya lagen tillämpas i stället den nya bestämmelsen.
3. I fråga om bostadsrättsföreningar som har registrerats före den 1 juli 1991 gäller den nya lagen med de undantag som anges i det följande.
4. Bestämmelsen i 1 kap. 4 § första stycket den nya lagen, att sådan nyttjanderätt som avses i paragrafen endast får upplåtas av bostadsrättsföreningar, hindrar inte den som före ikraftträdandet av den nya lagen haft rätt att driva verksamhet, i vilken ingår sådana upplåtelser, att fortsätta verksamheten.
5. Har upphört att gälla genom SFS 1993:314.
6. Bestämmelsen i 1 kap. 5 § tredje stycket den nya lagen, att det för registrering av en ekonomisk plan ställs vissa krav när det gäller belägenheten av föreningens hus, gäller vid registrering av en ny ekonomisk plan enligt 3 kap. 4 § den nya lagen endast i fråga om hus som föreningen förvärvar efter ikraftträdandet av den nya lagen.
7. Bestämmelserna i 1 kap. 8 § första stycket den nya lagen hindrar inte en juridisk person, som före ikraftträdandet av den nya lagen haft rätt att upplåta andelsrätt med vilken följer rätt att för begränsad tid besitta  eller nyttja lägenhet i hus som tillhör den juridiska personen, att upplåta sådan andelsrätt.
I annat fall än som avses i första stycket får förening eller aktiebolag, som före ikraftträdandet av den nya lagen drivit verksamhet i vilken ingår upplåtelse av andelsrätt som avses i 1 kap. 8 § första stycket den nya lagen, efter tillstånd av länsstyrelsen fortsätta sin verksamhet.
Tillstånd som har meddelats enligt punkt 16 övergångsbestämmelserna till den gamla lagen gäller som tillstånd enligt första meningen.
8. Har en juridisk person före ikraftträdandet av den nya lagen förvärvat bostadsrätt till en bostadslägenhet, avsedd för annat än fritidsändamål, gäller 11 § första stycket första meningen den gamla lagen i stället för 2 kap. 4 § första stycket den nya lagen.
9. Har en bostadsrättsförenings fastighetsförvärv skett före ikraft-
trädandet av den nya lagen, skall den tid som anges i 2 kap. 8 § andra stycket 2 den nya lagen räknas från utgången av juni månad 1991.
10. Har en ekonomisk plan registrerats av länsstyrelsen enligt den gamla lagen eller tagits emot av länsstyrelsen enligt lagen (1930:115)
om bostadsrättsföreningar, skall planen anses vara registrerad enligt den nya lagen.
11. Har före ikraftträdandet av den nya lagen träffats sådant avtal om framtida upplåtelse av bostadsrätt som avses i 9 § den gamla lagen gäller fortfarande den gamla lagen.
12. Har en hyresgäst före ikraftträdandet av den nya lagen enligt 60 a § den gamla lagen biträtt ett beslut om förvärv av en hyresfastighet för ombildning av hyresrätt till bostadsrätt och hade föreningen i sina stadgar föreskrivit att en sådan hyresgäst skall vara skyldig att teckna bostadsrätt till sin lägenhet efter förvärvet, gäller fortfarande 9 a § den gamla lagen.
13. Bestämmelsen i 7 kap. 6 § andra stycket den nya lagen, om begränsning av rätten för en juridisk person att använda en bostadslägenhet, gäller inte om den juridiska personen har förvärvat bostadsrätt till lägenheten före ikraftträdandet av den nya lagen.
14. Vid tillämpning av den nya lagen skall grundavgift enligt den gamla lagen anses utgöra insats. En bestämmelse i en förenings stadgar, om att årsavgift eller andel i vinst eller behållna tillgångar skall beräknas efter en lägenhets andelsvärde, skall anses innebära att en sådan avgift eller andel skall beräknas efter insatsen för bostadsrätten.
15. Finns det i en förenings stadgar sedan den 1 juli 1972, då den gamla lagen trädde i kraft, en bestämmelse om beräkning av ersättning för bostadsrätt vid överlåtelse, gäller bestämmelsen fortfarande, även om grunderna för beräkningen inte angetts i stadgarna enligt 9 kap.
6 § första stycket 6 i den nya lagen. En sådan bestämmelse skall anses innebära villkor för medlemskap, om inte något annat framgår av omständigheterna.
16. Har ett beslut på en föreningsstämma fattats före ikraftträdandet av den nya lagen, gäller den gamla lagen i fråga om beslutet.
17. Har ett beslut som avses i 4 § andra stycket den gamla lagen, om behörighet som intygsgivare, meddelats före ikraftträdandet av den nya lagen gäller 68 § första stycket den gamla lagen i fråga om överklagande.
18. Tvister, som före ikraftträdandet av den nya lagen har anhängig-
gjorts vid domstol eller hyresnämnd eller hänskjutits till avgörande av skiljemän, med stöd av den gamla lagen prövas enligt den gamla lagen.
1991:875
Denna lag träder i kraft den dag regeringen bestämmer. Äldre föreskrifter gäller fortfarande i fråga om mål om handräckning där talan väckts före ikraftträdandet.
1992:505
1. Denna lag träder i kraft den 1 juli 1992.
2. Förbehåll om återköps- eller lösningsrätt enligt de äldre föreskrifterna i 6 kap. 9 § andra stycket gäller fortfarande om en förening före ikraftträdandet i sina stadgar har tagit in ett sådant förbehåll och registrerat en ekonomisk plan.
1992:1451
1. Denna lag träder i kraft den 1 januari 1993.
2. En länsstyrelse kan även efter ikraftträdandet vara registreringsmyndighet, dock längst fram till den 1 januari 1995. Regeringen bestämmer vid vilken tidpunkt varje länsstyrelses föreningsregister skall överföras till Patent- och registreringsverket. Fram till den tidpunkt då sådan överföring sker gäller 3 kap. 1 och 4 §§ samt 9 kap. 6, 10 och 31 §§ i sin äldre lydelse.
1993:314
1. Denna lag träder i kraft den 1 juli 1993.
2. För sådana bostadsrättsföreningar som registrerats före den 1 juli 1991 skall följande gälla. Bestämmelsen i 1 kap. 5 § andra stycket första meningen, att det för registrering av en ekonomisk plan fordras att det i föreningens hus kommer att finnas minst tre lägenheter avsedda att upplåtas med bostads-
rätt, hindrar inte registrering av en ny ekonomisk plan enligt 3 kap. 4 §, om föreningens hus den 1 juli 1991 hade mindre än tre sådana lägenheter och antalet därefter inte gått ned.
1993:411
1. Denna lag träder i kraft den 1 juli 1993.
2. Äldre föreskrifter gäller fortfarande i fråga om anvisning eller upplåtelse som har skett enligt lagen (1987:1274) om kommunal bostadsanvisningsrätt.
1995:83
Denna lag träder i kraft den 1 april 1995. Beslut som har meddelats före ikraftträdandet överklagas enligt äldre bestämmelser.
1995:1464
1. Denna lag träder i kraft den 1 januari 1996.
2. I fråga om förvärv av en bostadsrätt som har gjorts före ikraftträdandet gäller inte de nya bestämmelserna i 6 kap. 1 § andra stycket, 4 § andra stycket och 5 § tredje stycket samt 7 kap. 10 §
andra stycket.
3. I fråga om förvärv av en bostadsrätt som har gjorts före ikraftträdandet gäller 6 kap. 8 § i sin äldre lydelse.
4. I fall då föreningen före ikraftträdandet har gjort sig skyldig till sådan försummelse som avses i 7 kap. 31 § gäller paragrafen i sin äldre lydelse.
5. Bestämmelserna i 7 kap. 16 a § tillämpas även i fråga om fordringar som har uppkommit före ikraftträdandet.
6. Om en god man har förordnats enligt de äldre bestämmelserna i 8 kap. 1 §, gäller äldre föreskrifter.
7. Ansökan om tvångsförsäljning enligt 8 kap. får, utom i fall som avses i punkten 6, göras hos kronofogdemyndigheten före ikraftträdandet. Kronofogdemyndigheten får före ikraftträdandet genomföra sådana förberedande åtgärder som behövs för att tvångsförsäljning skall kunna genomföras efter ikraftträdandet.
1999:1099
Denna lag träder i kraft den 1 januari 2000 och tillämpas första gången för det räkenskapsår som inleds närmast efter den 31 december 1999.
2003:31
1. Denna lag träder i kraft den 1 april 2003.
2. I fråga om ekonomiska planer och kostnadskalkyler som har getts in till Patent- och registreringsverket för registrering före ikraftträdandet tillämpas 3 kap. 2 och 3 §§ samt 5 kap.
3 § i sina äldre lydelser.
3. I fråga om störningar i boendet som har inträffat före ikraftträdandet tillämpas bestämmelserna i 7 kap. 18 § 5 samt 20 och 21 §§ i sina äldre lydelser.
4. I fråga om brister i en lägenhets skick som uppkommit före ikraftträdandet och för vilka bostadsrättshavaren är ansvarig enligt 7 kap. 12 § i dess äldre lydelse skall bestämmelsen i 7 kap. 12 a § om föreningens rätt att avhjälpa en brist på bostadsrättshavarens bekostnad tillämpas, under förutsättning att föreningen efter ikraftträdandet har uppmanat bostadsrättshavaren att avhjälpa bristen.
5. De nya bestämmelserna i 7 kap. 18 § 1 a och 23 § tillämpas endast på årsavgifter som förfaller till betalning efter ikraftträdandet.
6. I fråga om uppsägningar som har gjorts före ikraftträdandet tillämpas 7 kap. 26 § i sin äldre lydelse.
7. Den nya bestämmelsen i 9 kap. 18 a § tillämpas endast om beslut om nedsättning av samtliga insatser har fattats av föreningsstämman efter ikraftträdandet.
2003:867
1. Denna lag träder i kraft den 1 januari 2004.
2. I fråga om ärenden enligt 4 kap. 2 § första stycket och 5 kap. 2 § som har inletts före ikraftträdandet skall äldre bestämmelser tillämpas.
3. Har tillstånd enligt 4 kap. 2 § eller 5 kap. 5 § lämnats av länsstyrelsen, skall länsstyrelsen också handlägga fråga om återställande av säkerhet enligt 4 kap. 2 § tredje stycket eller 5 kap. 5 § andra stycket.
4. Om länsstyrelsen har lämnat tillstånd enligt 4 kap. 2 § i dess äldre lydelse, skall vad som sägs i 4 kap. 8 § andra stycket om Patent- och registreringsverket i stället avse länsstyrelsen.
2004:247
1. Denna lag träder i kraft den 1 juli 2004.
2. Ärenden som har kommit in till Patent- och registreringsverket men i vilka verket inte har fattat beslut före ikraftträdandet skall överlämnas till Bolagsverket för fortsatt handläggning.
2004:390
1. Denna lag träder i kraft den 1 juli 2004.
2. I fråga om störningar som har skett före ikraftträdandet tillämpas 7 kap. 9 och 20 §§ i sina äldre lydelser.
3. I fråga om årsavgifter som har förfallit till betalning före ikraftträdandet tillämpas 7 kap. 23 § i sin äldre lydelse.
2006:869
1. Denna lag träder i kraft den 1 januari 2007.
2. Den som har utsetts till revisor i en bostadsrättsförening före ikraftträdandet och som enligt den nya lydelsen av 8 kap.
5 § lagen (1987:667) om ekonomiska föreningar inte längre ensam kan vara revisor i föreningen får ändå kvarstå som revisor till utgången av den första föreningsstämma som hålls efter utgången av år 2008.
2008:4
Denna lag träder i kraft den 15 februari 2008. Äldre bestämmelser gäller dock i fråga om fusioner där fusionsavtal har upprättats före ikraftträdandet.
2010:828
1. Denna lag träder i kraft den 1 augusti 2010.
2. Äldre föreskrifter gäller fortfarande för ersättning med anledning av ett beslut om godkännande som har meddelats före ikraftträdandet. I ett sådant fall ska hänvisningen till expropriationslagen (1972:719) avse den lagens lydelse vid utgången av juli 2010.
2010:1959
1. Denna lag träder i kraft den 1 april 2011.
2. Äldre bestämmelser gäller om ett beslut om delgivning enligt 16 och 17 §§ delgivningslagen (1970:428) har fattats före den 1 april 2011 eller om en handling har skickats eller lämnats före denna tidpunkt.
2014:334
1. Denna lag träder i kraft den 1 juli 2014.
2. Den nya bestämmelsen tillämpas även i fråga om upplåtelser med bostadsrätt som har gjorts före ikraftträdandet. Den tillämpas dock inte i mål som har inletts före ikraftträdandet.
2014:336
1. Denna lag träder i kraft den 2 juli 2014.
2. I fråga om bostadsrättsföreningar som har bildats före ikraftträdandet gäller 7 kap. 14 § i sin äldre lydelse intill utgången av maj 2015.
2016:111
1. Denna lag träder i kraft den 1 juli 2016.
2. Bestämmelsen i 9 kap. 9 § andra stycket 2 om att  medlemsförteckningen ska innehålla uppgift om tidpunkten för  medlemmens inträde i föreningen till-lämpas inte om medlemmen  har förts in i medlemsförteckningen före ikraftträdandet.
2019:536
1. Denna lag träder i kraft den 2 oktober 2019.
2. Äldre föreskrifter gäller om bostadsrättsföreningen har  förvärvat huset före ikraftträdandet.
2022:1026
1. Denna lag träder i kraft den 1 januari 2024 i fråga om 
3 kap. 1, 1 a, 3 och 3 a §§ och i övrigt den 1 januari 2023.
2. De äldre lydelserna av 3 kap. 3 § och 5 kap. 3 § gäller  fortfarande vid registrering av en ekonomisk plan eller  kostnadskalkyl som har upprättats och försetts med intyg av  intygsgivare före ikraftträdandet.
3. De äldre lydelserna av 7 kap. 7, 12 a, 18, 20, 21 och 24 §§  gäller fortfarande för en åtgärd som en bostadsrättshavare har  utfört i lägenheten före ikraftträdandet.
4. Den äldre lydelsen av 7 kap. 7 § gäller fortfarande om en  tvist avseende en åtgärd i en lägenhet har inletts vid domstol  före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.