Title: Alkohollag (2010:1622)
SFS Number: Svensk författningssamling 2010:1622
URL: https://www.riksdagen.se/sv/dokument-och-lagar/dokument/svensk-forfattningssamling/alkohollag-20101622_sfs-2010-1622/
Source Link: http://rkrattsbaser.gov.se/sfst?bet=2010:1622
Amendment Register Link: http://rkrattsbaser.gov.se/sfsr?bet=2010:1622
Ministry/Authority: Socialdepartementet
Issued: 2010-12-02
Metadata: {"Utfärdad": "2010-12-02", "Ändrad": "t.o.m. SFS 2025:442"}

==================================================

Alkohollag (2010:1622)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2010:1622
Departement/myndighet
:   
Socialdepartementet
Utfärdad
:   
2010-12-02
Ändrad
:   
t.o.m. SFS 2025:442
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Tillverkning m.m.
3 kap. Allmänna bestämmelser om försäljning
4 kap. Partihandel m.m.
5 kap. Detaljhandel
5 a kap. Gårdsförsäljning
6 kap. Handel med teknisk sprit och alkoholhaltiga preparat
7 kap. Marknadsföring av alkoholdrycker och  alkoholdrycksliknande preparat
8 kap. Servering av alkoholdrycker och alkoholdrycksliknande  preparat
9 kap. Tillsyn m.m.
10 kap. Överklagande
11 kap. Straffbestämmelser
12 kap. Särskilda bestämmelser om förverkande
13 kap. Register
1 kap. Inledande bestämmelser
1 §
Denna lag gäller tillverkning, marknadsföring och införsel  eller import av alkoholdrycker och handel med sådana varor.  Lagen gäller också tillverkning av sprit samt införsel,  import, utförsel, export och handel med sprit samt handel med  alkoholhaltiga preparat.
Lagen gäller också marknadsföring, införsel, import och handel  med alkoholdrycksliknande preparat.
Lag (2019:345)
.
2 §
/Upphör att gälla U:2031-06-01/
I denna lag finns bestämmelser om
- tillverkning m.m. (2 kap.),
- allmänna bestämmelser om försäljning (3 kap.),
- partihandel m.m. (4 kap.),
- detaljhandel (5 kap.),
- gårdsförsäljning (5 a kap.),
- handel med teknisk sprit och alkoholhaltiga preparat 
(6 kap.),
- marknadsföring av alkoholdrycker och alkoholdrycksliknande  preparat (7 kap.),
- servering av alkoholdrycker och alkoholdrycksliknande  preparat (8 kap.),
- tillsyn m.m. (9 kap.),
- överklagande (10 kap.),
- straffbestämmelser (11 kap.),
- förverkande (12 kap.), och
- register (13 kap.).
Lag (2025:299)
.
2 §
/Träder i kraft I:2031-06-01/
I denna lag finns bestämmelser om
- tillverkning m.m. (2 kap.),
- allmänna bestämmelser om försäljning (3 kap.),
- partihandel m.m. (4 kap.),
- detaljhandel (5 kap.),
- handel med teknisk sprit och alkoholhaltiga preparat 
(6 kap.),
- marknadsföring av alkoholdrycker och alkoholdrycksliknande  preparat (7 kap.),
- servering av alkoholdrycker och alkoholdrycksliknande  preparat (8 kap.),
- tillsyn m.m. (9 kap.),
- överklagande (10 kap.),
- straffbestämmelser (11 kap.),
- förverkande (12 kap.), och
- register (13 kap.).
Lag (2025:300)
.
Definitioner
3 §
Med sprit avses en vätska som framställts genom destillering eller annan kemisk process och som innehåller alkohol.
Med alkohol avses etylalkohol.
4 §
Med teknisk sprit avses sådan sprit som är avsedd att användas för tekniskt, industriellt, medicinskt, vetenskapligt eller annat jämförligt ändamål och som är hänförlig till KN-nr 2207 eller 2208 enligt den lydelse av den Kombinerade nomenklaturen (KN) enligt rådets förordning (EEG) nr 2658/87 av den 23 juni 1987 om tulltaxe- och statistiknomenklaturen och om Gemensamma tulltaxan som gällde den 19 oktober 1992.
5 §
Med alkoholdryck avses en dryck med en alkoholhalt som överstiger 2,25 volymprocent. Alkoholdrycker delas i denna lag in i spritdrycker, vin, öl och andra jästa alkoholdrycker.
Dryck som är alkoholfri eller som har en alkoholhalt om högst 2,25 volymprocent benämns lättdryck.
6 §
Med spritdryck avses en alkoholdryck som innehåller sprit.
7 §
Med vin avses en alkoholdryck som framställts genom jäsning av druvor eller druvsaft. Till vin ska även räknas sådant vin som i framställningen har tillsatts sprit framställd av vinprodukter och som har en alkoholhalt som inte överstiger 22 volymprocent.
8 §
Med öl avses en dryck som framställts genom jäsning med torkat eller rostat malt som huvudsakligt extraktgivande ämne.
Öl med en alkoholhalt som överstiger 2,25 men inte 3,5 volymprocent benämns folköl och öl med en alkoholhalt som överstiger 3,5 volymprocent benämns starköl.
9 §
Med annan jäst alkoholdryck avses en alkoholdryck som framställts genom jäsning av frukt, bär eller andra växtdelar och som inte är vin eller öl.
10 §
Med alkoholhaltigt preparat avses en vara som innehåller  mer än 2,25 volymprocent alkohol och inte är alkoholdryck  eller teknisk sprit och inte heller är sådant läkemedel som  omfattas av läkemedelslagen (2015:315).
Lag (2019:345)
.
10 a §
Med ett alkoholdrycksliknande preparat avses ett  alkoholhaltigt preparat som ur konsumtionssynpunkt är att  jämställa med alkoholdrycker eller annars kan antas användas  som berusningsmedel.
Vid bedömningen av om ett alkoholhaltigt preparat uppfyller  villkoren i första stycket ska följande särskilt beaktas:
1. preparatets sammansättning och smak,
2. om det genom upptining, kylning, avskiljning av  beståndsdelar eller tillförsel av vätska går att omvandla  preparatet till en alkoholdryck, eller
3. hur det marknadsförs.
Bestämmelserna i 6 kap. 6-9 §§ och 10 § 3 ska inte tillämpas  på alkoholdrycksliknande preparat.
Lag (2019:345)
.
11 §
/Upphör att gälla U:2031-06-01/
Med tillverkare avses den som yrkesmässigt tillverkar  varor som avses i denna lag.
Försäljning till konsument benämns detaljhandel eller,  beträffande sådan försäljning av egentillverkade  alkoholdrycker som sker från tillverkarens försäljningsställe,  gårdsförsäljning. Försäljning av alkoholdrycker och  alkoholdrycksliknande preparat som säljs för intag på stället  benämns servering. Annan försäljning benämns partihandel.
Lag (2025:299)
.
11 §
/Träder i kraft I:2031-06-01/
Med tillverkare avses den som yrkesmässigt tillverkar  varor som avses i denna lag.
Försäljning till konsument benämns detaljhandel eller,  beträffande alkoholdrycker och alkoholdrycksliknande preparat,  servering om det säljs för intag på stället. Annan försäljning  benämns partihandel.
Lag (2025:300)
.
12 §
Med denaturering avses ett förfarande varigenom ett eller flera ämnen sätts till sprit, eller en vara som innehåller sprit, för att göra spriten eller varan otjänlig för förtäring.
13 §
/Upphör att gälla U:2031-06-01 genom
lag (2025:300)
./
Med oberoende tillverkare avses en tillverkare av  alkoholdrycker som
- är juridiskt och ekonomiskt oberoende av andra tillverkare  av alkoholdrycker,
- använder lokaler som är fysiskt skilda från lokaler som  används av tillverkare vars årsproduktion överstiger någon av  de volymer som anges i 5 a kap. 2 § första stycket 2, och
- inte tillverkar på licens.
Lag (2025:299)
.
14 §
/Upphör att gälla U:2031-06-01 genom
lag (2025:300)
./
Med årsproduktion avses de volymer av alkoholdrycker som  har tillverkats under kalenderåret närmast före det år då  gårdsförsäljningen sker.
Om en tillverkare inte har haft någon produktion av  alkoholdrycker under kalenderåret närmast före det år då  gårdsförsäljningen sker, ska årsproduktion i stället avse de  volymer av alkoholdrycker som tillverkaren uppskattar att den  kommer att producera under det år då försäljningen sker.
Lag (2025:299)
.
2 kap. Tillverkning m.m.
1 §
Sprit och spritdrycker får tillverkas endast av den som  har godkänts som upplagshavare för sådana varor enligt 3 kap. 
2 § lagen (2022:156) om alkoholskatt eller som skattebefriad  förbrukare enligt 10 kap. 1 § samma lag.
En apparat som uppenbarligen är ägnad för tillverkning av  sprit (destillationsapparat) och del till en sådan apparat får  endast tillverkas för, överlåtas till eller innehas av den som  har rätt att tillverka sprit.
Folkhälsomyndigheten får medge undantag från andra stycket.  Ett sådant medgivande får ges tills vidare eller för viss tid  och får återkallas om förhållandena kräver det.
Lag (2022:171)
.
2 §
Med tillverkning av sprit avses varje förfarande varigenom sprit framställs eller utvinns.
Med tillverkning av sprit likställs rening och återvinning av sprit. Med tillverkning av sprit likställs även borttagning eller försvagning av denaturering eller andra förfaranden med sprit eller alkoholhaltiga preparat i syfte att göra dem tjänliga för förtäring.
Kryddning av spritdryck för servering som snaps i egen serveringsrörelse enligt 8 kap. 3 § är inte att anse som tillverkning av sprit.
3 §
Vin, folköl, starköl och andra jästa alkoholdrycker får  tillverkas endast av den som har godkänts som upplagshavare  för tillverkning eller bearbetning av sådana drycker enligt 
3 kap. 2 § lagen (2022:156) om alkoholskatt eller som  skattebefriad förbrukare enligt 10 kap. 1 § samma lag.
Vad som föreskrivs i första stycket gäller inte tillverkning i  hemmet för eget behov.
Lag (2022:171)
.
4 §
En tillverkare av sprit får förfoga över den tillverkade  spriten endast för användning i egen rörelse samt för  försäljning enligt 6 kap. 5 §.
En tillverkare av alkoholdrycker får förfoga över den  tillverkade drycken för försäljning endast enligt denna lag.
Bestämmelserna i första och andra styckena ska inte tillämpas  i fråga om varor som har förbrukats på sätt som anges i 2 kap. 
12 §, 15 § första stycket 1 och 16 § lagen (2022:156) om  alkoholskatt.
Lag (2022:171)
.
3 kap. Allmänna bestämmelser om försäljning
1 §
Alkoholdrycker och alkoholdrycksliknande preparat får inte  säljas om det inte finns rätt till det enligt denna lag.
Lag (2019:345)
.
2 §
Alkoholdrycker och alkoholdrycksliknande preparat som inte  får säljas i en butikslokal får inte heller förvaras i en  sådan lokal eller tillhörande utrymmen.
Med butikslokal avses en lokal där konsumenter kan köpa varor  eller tjänster eller hyra varor, dock inte restauranger och  andra serveringsställen.
Sådan lokal där provsmakning enligt 8 kap. 7 § andra stycket  bedrivs, omfattas inte av förbudet i första stycket.
Lag (2019:345)
.
3 §
Trots bestämmelserna i denna lag får alkoholdrycker och  alkoholdrycksliknande preparat serveras till passagerare på  järnvägståg i internationell trafik.
Genom vad som föreskrivs i denna lag inskränks inte den rätt  till försäljning som följer av gällande bestämmelser om  tullager som har inrättats för förvaring av proviant m.m.  eller rätten till försäljning av obeskattade varor i  exportbutik.
Lag (2019:345)
.
4 §
I fråga om rätt att förfoga över alkoholdrycker som medförs som proviant på fartyg och luftfartyg i internationell trafik gäller särskilda bestämmelser i annan lag än denna.
5 §
Försäljning av alkoholdrycker och alkoholdrycksliknande  preparat ska skötas på ett sådant sätt att skador i möjligaste  mån förhindras.
Den som tar befattning med försäljning av alkoholdrycker och  alkoholdrycksliknande preparat ska se till att ordning och  nykterhet råder på försäljningsstället.
Lag (2019:345)
.
6 §
Den som inte har fyllt 20 år eller som har förvaltare  enligt 11 kap. 7 § föräldrabalken får inte bedriva  näringsverksamhet som innefattar försäljning av alkoholdrycker  eller alkoholdrycksliknande preparat.
Lag (2019:345)
.
7 §
Alkoholdrycker och alkoholdrycksliknande preparat får inte  säljas eller annars lämnas ut till den som inte har fyllt 
20 år. Beträffande folköl gäller motsvarande den som inte har  fyllt 18 år.
Alkoholdrycker och alkoholdrycksliknande preparat får serveras  till den som har fyllt 18 år.
Lag (2019:345)
.
8 §
Alkoholdrycker och alkoholdrycksliknande preparat får inte  lämnas ut till den som är märkbart påverkad av alkohol eller  andra berusningsmedel.
Alkoholdrycker och alkoholdrycksliknande preparat får inte  lämnas ut om det finns särskild anledning att anta att varan  är avsedd att olovligen tillhandahållas någon.
Den som lämnar ut alkoholdrycker eller alkoholdrycksliknande  preparat ska förvissa sig om att mottagaren har uppnått den  ålder som anges i 7 §.
Lag (2019:345)
.
9 §
Det är förbjudet att som ombud eller på därmed jämförbart  sätt anskaffa alkoholdrycker eller alkoholdrycksliknande  preparat till den som enligt 7 eller 8 § inte har rätt att få  sådan vara utlämnad till sig. Det är också förbjudet att i  annat fall än som avses i 4 kap. 4 § andra stycket 1, 2 och 4-7 i större omfattning tillhandagå annan med att anskaffa  alkoholdrycker eller alkoholdrycksliknande preparat.
Alkoholdrycker eller alkoholdrycksliknande preparat får inte  lämnas som gåva eller lån till eller bjudas den som inte har  fyllt 20 år. I fråga om folköl gäller dock motsvarande den som  inte har fyllt 18 år.
Det är dock tillåtet att bjuda den som inte har uppnått  föreskriven ålder på en mindre mängd alkoholdryck eller  alkoholdrycksliknande preparat under förutsättning att intag  sker på platsen och under ordnade förhållanden samt det med  hänsyn till den unges ålder och utveckling och  omständigheterna i övrigt framstår som försvarligt. På  serveringsställe gäller dock den åldersgräns som anges i 7 §  andra stycket.
Lag (2019:345)
.
10 §
Regeringen eller den myndighet som regeringen bestämmer  får förbjuda eller inskränka försäljning av alkoholdrycker och  alkoholdrycksliknande preparat om det finns synnerliga skäl  för det.
Kommunen får för visst tillfälle förbjuda eller inskränka  försäljning av alkoholdrycker och alkoholdrycksliknande  preparat om det anses påkallat för att upprätthålla ordning.
Lag (2019:345)
.
11 §
Överlåts rörelse där det ingår verksamhet som kräver  godkännande som anges i 2 kap. 1 § första stycket eller 3 §  första stycket (tillverkning), 4 kap. 1 § första stycket 
(partihandel), 6 kap. 2 § (handel med teknisk sprit), eller  tillstånd enligt 8 kap. 1 § (serveringstillstånd) får  överlåtaren sälja sitt lager av alkoholdrycker och  alkoholdrycksliknande preparat till efterträdaren, om denne  har rätt att bedriva sådan verksamhet.
Konkurs- eller dödsbo eller, i fråga om utmätt egendom,  Kronofogdemyndigheten får trots bestämmelserna i denna lag  sälja sprit, alkoholdrycker eller alkoholdrycksliknande  preparat till den som har rätt att tillverka eller bedriva  partihandel med sådana varor. Alkoholdrycker och  alkoholdrycksliknande preparat får även säljas till  detaljhandelsbolaget. Motsvarande gäller då en verksamhet  måste avvecklas till följd av att tillstånd eller godkännande  som avses i första stycket har återkallats eller då det finns  andra tvingande skäl.
Lag (2019:345)
.
4 kap. Partihandel m.m.
1 §
Partihandel med spritdrycker, vin, starköl eller andra  jästa alkoholdrycker får bedrivas endast av den som har  godkänts som upplagshavare eller som registrerad varumottagare  för sådana varor enligt 3 kap. 2 eller 10 § lagen (2022:156)  om alkoholskatt. Detsamma gäller för alkoholdrycksliknande  preparat om de är skattepliktiga enligt lagen om
alkoholskatt. Av detta följer att rätten till partihandel  endast avser den dryck eller det preparat som omfattas av  godkännandet.
Med partihandlare avses den som har godkänts i enlighet med de  föreskrifter som anges i första stycket.
Utöver vad som anges i första stycket får partihandel med  spritdrycker, vin, starköl och andra jästa alkoholdrycker och  med alkoholdrycksliknande preparat bedrivas av  detaljhandelsbolaget i enlighet med vad som anges i 5 kap. 1 §  tredje stycket.
Den som har serveringstillstånd får sälja enstaka varor som  omfattas av tillståndet till partihandlare som har rätt att  handla med motsvarande varor.
Lag (2022:171)
.
2 §
En partihandlare får sälja varorna till
1. det i 5 kap. 1 § angivna detaljhandelsbolaget,
2. annan partihandlare som har rätt att handla med motsvarande  varor,
3. den som har meddelats tillstånd för servering till  allmänheten eller stadigvarande tillstånd för servering i  slutet sällskap i enlighet med reglerna i 8 kap., samt
4. den som har godkänts som skattebefriad förbrukare enligt 
10 kap. 1 § lagen (2022:156) om alkoholskatt för användning i  teknisk, industriell, medicinsk, vetenskaplig eller liknande  verksamhet.
En partihandlare får också föra ut eller exportera varorna.  Försäljning får också ske till den som har tillstånd enligt  lagen (1999:446) om proviantering av fartyg och luftfartyg.
Endast partihandlare får förpacka om eller buteljera  alkoholdrycker.
Lag (2022:171)
.
3 §
Vid partihandel med spritdrycker, vin, starköl eller andra  jästa alkoholdrycker eller med alkoholdrycksliknande preparat  är säljaren skyldig att förvissa sig om att köparen har rätt  att köpa in eller sälja varan vidare.
Lag (2019:345)
.
Införsel och import
4 §
Spritdrycker, vin, starköl och andra jästa alkoholdrycker  får föras in i landet endast av partihandlare samt av  detaljhandelsbolaget för att bolaget ska kunna fullgöra den  skyldighet som anges i 5 kap. 4 §. Detsamma gäller för  alkoholdrycksliknande preparat som är skattepliktiga enligt  lagen (2022:156) om alkoholskatt.
Utöver vad som anges i första stycket får spritdrycker, vin,  starköl och andra jästa alkoholdrycker föras in
1. av den som har rätt till tullfrihet enligt 4 § lagen 
(1994:1547) om tullfrihet m.m.,
2. av en enskild person som har fyllt 20 år och som har  förvärvat dryckerna och själv transporterar dem till Sverige,  eller som utför arbete på transportmedel, om dryckerna är  avsedda för dennes eller dennes familjs personliga bruk eller  som gåva till närstående för dennes eller dennes familjs  personliga bruk,
3. som proviant på fartyg eller luftfartyg enligt särskilda  bestämmelser,
4. av en enskild person eller i yrkesmässig befordran för en  enskild person som har fyllt 20 år och som flyttat till  Sverige, om dryckerna är avsedda för dennes eller dennes  familjs personliga bruk,
5. av en enskild person eller i yrkesmässig befordran för en  enskild person som har fyllt 20 år och som har förvärvat  dryckerna genom arv eller testamente, om dryckerna är avsedda  för dennes eller dennes familjs personliga bruk,
6. som enstaka gåvoförsändelse under yrkesmässig befordran  från en enskild person i ett annat land till en enskild person  i Sverige som har fyllt 20 år, om dryckerna är avsedda för  dennes eller dennes familjs personliga bruk,
7. av en enskild person som har fyllt 20 år genom yrkesmässig  befordran eller annan oberoende mellanhand, om införseln sker  från ett annat land inom Europeiska ekonomiska  samarbetsområdet och dryckerna är avsedda för dennes eller  dennes familjs personliga bruk, och
8. av den som har tillstånd enligt lagen (1999:446) om  proviantering av fartyg och luftfartyg, om dryckerna är  avsedda för användning i enlighet med tillståndet.
Andra stycket gäller även för alkoholdrycksliknande preparat.
Spritdrycker, vin, starköl och andra jästa alkoholdrycker och  alkoholdrycksliknande preparat som medförs som proviant på  järnvägståg i internationell trafik får föras in i den  utsträckning som krävs för servering av passagerare under  tågets färd inom landet.
Lag (2022:171)
.
5 kap. Detaljhandel
Detaljhandel med spritdrycker m.m.
1 §
För detaljhandel med spritdrycker, vin, starköl och andra  jästa alkoholdrycker och med alkoholdrycksliknande preparat  ska det finnas ett särskilt för ändamålet bildat aktiebolag 
(detaljhandelsbolaget). Bolaget ska ägas av staten.
Detaljhandelsbolaget får inte föra ut eller exportera eller  tillverka sådana drycker eller preparat som anges i första  stycket. Bolaget får införa eller importera sådana drycker och  preparat endast för att kunna fullgöra den skyldighet som  anges i 4 §.
Detaljhandelsbolaget får inte bedriva annan partihandel än  försäljning till den som har serveringstillstånd. Detta gäller  dock inte försäljning av enstaka partier till partihandlare.
Bestämmelser om detaljhandelsbolagets verksamhet och drift  samt om särskild kontroll från statens sida ska finnas i ett  avtal mellan staten och bolaget.
Lag (2019:345)
.
2 §
Endast detaljhandelsbolaget får bedriva detaljhandel med  spritdrycker, vin, starköl och andra jästa alkoholdrycker och  med alkoholdrycksliknande preparat.
Lag (2019:345)
.
3 §
Detaljhandelsbolaget beslutar om försäljningsställenas  förläggning enligt riktlinjer i avtalet mellan staten och  bolaget.
Försäljning får ske för avhämtning eller genom rekvisition.  Försäljning får även ske vid auktion av spritdrycker, vin,  starköl eller andra jästa alkoholdrycker eller av  alkoholdrycksliknande preparat för någon annans räkning enligt  riktlinjer i avtalet mellan staten och bolaget.
Lag (2019:345)
.
4 §
Spritdrycker, vin, starköl och andra jästa alkoholdrycker  och alkoholdrycksliknande preparat som inte hålls i lager av  detaljhandelsbolaget ska anskaffas av bolaget på begäran av  konsument.
Lag (2019:345)
.
Detaljhandel med folköl
5 §
Detaljhandel med folköl är, med de inskränkningar som föreskrivs i denna lag, tillåten under villkor att verksamheten bedrivs i sådana lokaler eller andra utrymmen i byggnader eller transportmedel
1. som ingår i anläggningar som är godkända enligt föreskrifter meddelade med stöd av 7 § 1 livsmedelslagen (2006:804) eller registrerade enligt Europaparlamentets och rådets förordning
(EG) nr 852/2004 av den 29 april 2004 om livsmedelshygien, och
2. som är avsedda för stadigvarande försäljning av livsmedel och där det också säljs mat.
Utan hinder av vad som föreskrivs i första stycket får detaljhandel med folköl bedrivas av detaljhandelsbolaget samt av tillverkare av sådan öl.
Den som bedriver detaljhandel med folköl ska anmäla verksamheten till den kommun där försäljningen sker.
Försäljning får inte påbörjas förrän anmälan har gjorts.
Den som bedriver detaljhandel med folköl ska utöva särskild kontroll (egenkontroll) över försäljningen och svara för att personalen har erforderliga kunskaper om vad som gäller för försäljningen. För egenkontrollen ska det finnas ett särskilt program.
/Kapitlet upphör att gälla U:2031-06-01 genom
lag (2025:300)
.
5 a kap. Gårdsförsäljning
Gårdsförsäljningstillstånd
1 §
För gårdsförsäljning krävs det tillstånd 
(gårdsförsäljningstillstånd).
Lag (2025:299)
.
Förutsättningar för tillstånd
2 §
Gårdsförsäljningstillstånd får meddelas en oberoende  tillverkare som yrkesmässigt och på egen hand tillverkar  alkoholdrycker, om
1. den karaktärsgivande delen av tillverkningen sker på  tillverkningsstället, och
2. tillverkarens årsproduktion av
a) spritdrycker inte överstiger 75 000 liter,
b) jästa alkoholdrycker med upp till 10 volymprocent alkohol  inte överstiger 400 000 liter, och
c) jästa alkoholdrycker med mer än 10 volymprocent alkohol  inte överstiger 200 000 liter.
Tillverkare av vin ska tillverka vinet av druvor som  uteslutande kommer från tillverkarens egna odlingar.
Lag (2025:299)
.
Grundläggande villkor för gårdsförsäljning
3 §
Tillståndshavaren får bedriva gårdsförsäljning från endast  den plats där huvuddelen av alkoholdryckerna har tillverkats 
(försäljningsstället). För tillverkare av vin kan den platsen  i stället vara där huvuddelen av druvorna har odlats.
Lag (2025:299)
.
4 §
Gårdsförsäljning får endast ske till konsumenter som  deltar i ett besöksarrangemang som har anordnats av  tillståndshavaren och som har anknytning till den aktuella  alkoholdrycken. Besöksarrangemanget ska genomföras i nära  anslutning till försäljningsstället.
Besöksarrangemanget ska ha ett kunskapshöjande inslag och viss  varaktighet samt erbjudas till konsumenter mot betalning.
Lag (2025:299)
.
5 §
Vid gårdsförsäljning får försäljning av de egentillverkade  alkoholdryckerna till varje enskild konsument vid samma  besökstillfälle inte överstiga 0,7 liter spritdrycker, tre  liter vin, tre liter starköl och tre liter andra jästa  alkoholdrycker. Avlämnande av dryckerna ska ske vid  försäljningen.
Lag (2025:299)
.
Ansökan om tillstånd
6 §
Ansökan om gårdsförsäljningstillstånd görs skriftligen  till den kommun där försäljningsstället är beläget.
Lag (2025:299)
.
Egenkontroll och uppgiftslämnande
7 §
Den som bedriver gårdsförsäljning ska utöva särskild  kontroll (egenkontroll) över försäljningen och hanteringen i  övrigt samt ansvara för att det finns ett lämpligt  egenkontrollprogram.
Egenkontrollprogrammet och de övriga uppgifter som behövs för  kommunens prövning ska bifogas ansökan om tillstånd enligt 
6 §.
Lag (2025:299)
.
Beslut om tillstånd
8 §
Gårdsförsäljningstillstånd får meddelas endast den som  visar att han eller hon med hänsyn till sina personliga och  ekonomiska förhållanden samt omständigheterna i övrigt är  lämplig att bedriva verksamheten och visar att den kommer att  bedrivas enligt de krav som ställs upp i denna lag och  föreskrifter som har meddelats med stöd av lagen.
Sökanden ska genom att avlägga ett prov också visa att han  eller hon har de kunskaper om denna lag och anslutande  föreskrifter som krävs för att på ett författningsenligt sätt  kunna bedriva verksamhet med gårdsförsäljning.
Lag (2025:299)
.
9 §
En ansökan om gårdsförsäljningstillstånd får inte bifallas  utan att Polismyndighetens yttrande har inhämtats.
Polismyndigheten ska i sitt yttrande redovisa samtliga  omständigheter som ligger till grund för myndighetens  bedömning och särskilt yttra sig över sökandens allmänna  lämplighet för verksamheten.
Lag (2025:299)
.
10 §
Om gårdsförsäljning på grund av försäljningsställets  belägenhet, besöksarrangemangets utformning eller andra  omständigheter kan befaras medföra olägenheter i fråga om  ordning och nykterhet eller särskild risk för människors  hälsa, får gårdsförsäljningstillstånd vägras även om övriga  krav enligt denna lag är uppfyllda.
Lag (2025:299)
.
11 §
Gårdsförsäljningstillstånd ska avse ett visst avgränsat  utrymme där försäljningen av alkoholdrycker ska ske. Utrymmet  ska disponeras av tillståndshavaren.
Flera tillståndshavare får inte utnyttja ett gemensamt utrymme  för gårdsförsäljning.
Lag (2025:299)
.
Tidsbegränsning av tillstånd
12 §
Ett gårdsförsäljningstillstånd ska avse viss tid och får  som längst gälla till och med den 31 maj 2031.
Lag (2025:299)
.
Personal
13 §
Tillståndshavaren eller en försäljningsansvarig person  som utsetts av denne ska ha tillsyn över gårdsförsäljningen  och vara närvarande på försäljningsstället under hela den tid  som försäljning äger rum. Den försäljningsansvarige ska ha  fyllt 20 år och vara lämplig för uppgiften med hänsyn till  sina personliga egenskaper och omständigheterna i övrigt.
Tillståndshavaren ska till kommunen anmäla namnen på den eller  de personer som har utsetts att ansvara för  gårdsförsäljningen.
Tillståndshavaren ansvarar för att den personal som anlitas  vid gårdsförsäljningen har de kunskaper om gårdsförsäljning  som krävs.
Lag (2025:299)
.
Försäljningstider
14 §
Kommunen beslutar under vilka tider gårdsförsäljning får  bedrivas. Gårdsförsäljning får dock inte bedrivas tidigare än  klockan 10.00 och inte pågå längre än till klockan 20.00.
Vid bestämmande av tiden för gårdsförsäljning ska det särskilt  beaktas om försäljningen kan befaras medföra olägenheter i  fråga om ordning och nykterhet eller särskild risk för  människors hälsa.
Lag (2025:299)
.
Prissättning av alkoholdrycker och besöksarrangemang
15 §
Priset på alkoholdrycker som säljs genom gårdsförsäljning  får inte sättas lägre än tillverkningskostnaden samt ett  skäligt påslag.
Priset på det besöksarrangemang som ska tillhandahållas i  samband med gårdsförsäljning får inte sättas lägre än  självkostnaden samt ett skäligt påslag.
Lag (2025:299)
.
Information om skadeverkningar
16 §
Tillståndshavaren ansvarar för att information om  alkoholens skadeverkningar lämnas i samband med  besöksarrangemanget.
Lag (2025:299)
.
Avgifter
17 §
Kommunen får ta ut en avgift för prövningen av ansökan om  gårdsförsäljningstillstånd enligt de grunder som beslutas av  kommunfullmäktige.
Kommunen får också ta ut en avgift för tillsyn enligt 9 kap.  av den som har tillstånd att bedriva gårdsförsäljning.
Lag (2025:299)
.
Bemyndiganden
18 §
Regeringen får meddela föreskrifter om den tid inom  vilken kommunen ska fatta beslut om gårdsförsäljningstillstånd.
Lag (2025:299)
.
19 §
Regeringen eller den myndighet som regeringen bestämmer  får meddela föreskrifter om
1. undantag från kravet i 2 § på att tillverkningen ska ske på  egen hand,
2. hur besöksarrangemang som avses i 4 § ska utformas, deras  varaktighet och vad de ska innehålla,
3. utformningen av egenkontrollprogram som anges i 7 § första  stycket,
4. de prov som avses i 8 § andra stycket och om undantag i  vissa fall från skyldigheten att avlägga prov,
5. krav på ett sådant utrymme som avses i 11 § första stycket,
6. prissättning enligt 15 §, och
7. information enligt 16 §.
Lag (2025:299)
.
6 kap. Handel med teknisk sprit och alkoholhaltiga preparat
Handel med teknisk sprit
1 §
Teknisk sprit får endast säljas, köpas, införas, importeras, föras ut eller exporteras om det föreligger rätt till det enligt denna lag.
Vad som föreskrivs i första stycket gäller inte sprit som är fullständigt denaturerad i enlighet med kommissionens förordning (EEG) nr 3199/93 av den 22 november 1993 om ömsesidigt erkännande av förfaranden för att fullständigt denaturera alkohol för att erhålla punktskattebefrielse.
2 §
Försäljning av teknisk sprit får bedrivas endast av den  som har godkänts som upplagshavare för sådan sprit enligt 
3 kap. 2 § lagen (2022:156) om alkoholskatt.
Lag (2022:171)
.
3 §
Teknisk sprit som ska användas eller säljas inom landet och som inte är fullständigt denaturerad enligt 1 § andra stycket, ska vara denaturerad på ett sätt som så långt möjligt hindrar förtäring av spriten utan att hindra den avsedda användningen.
4 §
Vid försäljning av teknisk sprit är säljaren skyldig att förvissa sig om att köparen har rätt att köpa in eller sälja varan vidare.
Säljaren ska förvissa sig om att spriten inte kommer att användas på otillåtet sätt.
5 §
Den som har rätt att sälja teknisk sprit får också köpa  samt föra in eller importera, föra ut eller exportera sådan  sprit.
Försäljning får ske till
1. den som har rätt att tillverka alkoholdrycker,
2. den som har godkänts som skattebefriad förbrukare för sådan  vara enligt 10 kap. 1 § lagen (2022:156) om alkoholskatt,
3. apotek,
4. universitet eller högskola för vetenskapligt ändamål, eller
5. sjukhus för medicinskt ändamål.
Lag (2022:171)
.
Handel med alkoholhaltiga preparat
6 §
Alkoholhaltiga preparat får, med de begränsningar som följer av denna lag, säljas inom landet under de villkor som gäller för handel i allmänhet.
Ytterligare begränsningar av handel med alkoholhaltiga preparat kan följa av annan lagstiftning.
7 §
Alkoholhaltiga preparat får inte säljas eller lämnas ut om det finns särskild anledning att anta att varan är avsedd att användas i berusningssyfte.
8 §
Alkoholhaltiga preparat som inte är avsedda att intas får  inte genom smak- eller färgsättning, genom sin förpackning  eller på annat liknande sätt utformas så att det finns risk  för förväxling med alkoholdryck eller att det på annat sätt  uppmuntrar till intag.
Lag (2019:345)
.
9 §
Alkoholhaltiga preparat som inte är avsedda att intas och  som ska användas eller säljas inom landet ska vara  denaturerade på ett sätt som så långt möjligt hindrar att de  intas.
Lag (2019:345)
.
Bemyndigande
10 §
Regeringen eller den myndighet som regeringen bestämmer  får meddela föreskrifter om
1. vem som utöver vad som anges i 5 § har rätt att köpa  teknisk sprit och i så fall till vilket ändamål,
2. anlitande av kontrollbolag vid handel med teknisk sprit,
3. denaturering av teknisk sprit och alkoholhaltiga preparat  och i vilka fall denaturering får underlåtas, samt
4. handel i övrigt med teknisk sprit och alkoholhaltiga  preparat som behövs till skydd för liv eller hälsa.
Lag (2019:345)
.
7 kap. Marknadsföring av alkoholdrycker och  alkoholdrycksliknande preparat
1 §
Vid marknadsföring av alkoholdrycker eller  alkoholdrycksliknande preparat till konsumenter ska särskild  måttfullhet iakttas. Reklam- eller annan marknadsföringsåtgärd  får inte vara påträngande, uppsökande eller uppmana till bruk  av alkohol.
Marknadsföring får inte rikta sig särskilt till eller skildra  barn eller ungdomar som inte har fyllt 25 år.
Lag (2019:345)
.
2 §
Den som tillverkar, säljer eller förmedlar försäljning av  alkoholdrycker eller alkoholdrycksliknande preparat får i sin  rörelse lämna sådana drycker eller preparat som gåva endast i  form av varuprov.
Vid marknadsföring av tjänster eller vid försäljning av andra  varor än alkoholdrycker eller alkoholdrycksliknande preparat  får sådana drycker eller preparat inte lämnas som gåva.
Lag (2019:345)
.
3 §
Vid marknadsföring av alkoholdrycker eller  alkoholdrycksliknande preparat till konsumenter får  kommersiella annonser inte användas i tv-sändningar,  beställ-tv eller ljudradiosändningar.
En leverantör av en videodelningsplattform får inte  tillhandahålla sådana kommersiella annonser som avses i första  stycket före, under eller efter användargenererade videor  eller tv-program på plattformen.
Lag (2020:876)
.
4 §
Vid marknadsföring av alkoholdrycker som innehåller mer än 15 volymprocent alkohol till konsumenter får inte kommersiella annonser användas i periodiska skrifter eller andra skrifter på vilka tryckfrihetsförordningen är tillämplig, och som med avseende på ordningen för utgivningen är jämförbara med periodiska skrifter. Detta gäller dock inte i fråga om skrifter som tillhandahålls endast på försäljningsstället för sådana drycker.
5 §
Vid marknadsföring till konsumenter av alkoholdrycker  eller alkoholdrycksliknande preparat genom kommersiella  annonser får framställning i bild omfatta endast en  återgivning av
1. varan eller råvaror som ingår i varan,
2. enstaka förpackningar, eller
3. varumärke eller därmed jämförligt kännetecken.
Kommersiella annonser i periodiska skrifter eller andra  skrifter på vilka tryckfrihetsförordningen är tillämplig, och  som med avseende på ordningen för utgivningen är jämförbara  med periodiska skrifter, får inte vara större än 2 100  spaltmillimeter. Annonsen ska på ett tydligt sätt ange  dryckens eller preparatets alkoholhalt men får inte framställa  en hög alkoholhalt som en positiv egenskap.
En sådan annons som avses i första och andra styckena får inte  strida mot god sed genom det sammanhang där den förekommer,  använda sig av metoder som är opassande med tanke på  konsumenten eller innehålla osanna eller vilseledande  uppgifter om alkohol, alkoholkonsumtion, alkoholens verkningar  eller andra egenskaper.
Lag (2019:345)
.
6 §
Marknadsföring i en kommersiell annons av alkoholhaltiga lättdrycker till konsumenter ska utformas på ett sådant sätt att den inte kan förväxlas med marknadsföring av alkoholdrycker. Marknadsföring av alkoholdrycker som innehåller högst 15 volymprocent alkohol i kommersiell annons till konsumenter ska utformas på sådant sätt att den inte kan förväxlas med marknadsföring av alkoholdrycker som innehåller mer än 15 volymprocent alkohol.
Första stycket första meningen gäller inte då marknadsföring av alkoholdrycker som innehåller högst 15 volymprocent alkohol är tillåten.
Bestämmelserna om marknadsföring av alkoholhaltiga lättdrycker i första stycket tillämpas inte i de fall detta är oskäligt.
7 §
Vid marknadsföring av alkoholdrycker eller  alkoholdrycksliknande preparat till konsumenter genom  kommersiella annonser i periodiska skrifter eller andra  skrifter på vilka tryckfrihetsförordningen är tillämplig, och  som med avseende på ordningen för utgivningen är jämförbara  med periodiska skrifter, ska annonserna på ett tydligt sätt  återge en text som informerar om   alkoholens skadeverkningar (informationstext). Om det finns  flera informationstexter ska minst en av dem återges. Vid  upprepad annonsering ska de olika informationstexterna  användas omväxlande och om möjligt i lika stor omfattning.
Regeringen får meddela föreskrifter om vilka texter som ska  återges och hur dessa ska utformas.
Lag (2019:345)
.
8 §
Ett handlande som strider mot 1-6 §§ och 7 § första stycket eller föreskrifter som utformats med stöd av 7 § andra stycket ska vid tillämpningen av 5, 23 och 26 §§ marknadsföringslagen
(2008:486) anses vara otillbörlig mot konsumenter och, i fall som avses i 2 §, även mot näringsidkare. Ett handlande som strider mot 3 § kan medföra marknadsstörningsavgift enligt bestämmelserna i 29-36 §§ marknadsföringslagen.
9 §
Regeringen får med avseende på främmande stat bestämma att följande ska gälla.
Vid marknadsföring av alkoholdrycker är det förbjudet att använda oriktiga eller vilseledande ursprungsbeteckningar, genom vilka dryckerna direkt eller indirekt anges vara frambragda eller tillverkade i den främmande staten eller i en region eller ort i den främmande staten. Detta gäller även om det äkta ursprunget anges, eller om beteckningen används bara i översättning eller åtföljs av uttryck som "art", "sort", "typ",
"kopia" eller liknande uttryck.
Ett handlande som strider mot andra stycket ska vid tillämpning av marknadsföringslagen (2008:486) anses vara otillbörlig mot konsumenter och näringsidkare.
8 kap. Servering av alkoholdrycker och alkoholdrycksliknande  preparat
1 §
För servering av spritdrycker, vin, starköl och andra  jästa alkoholdrycker och av alkoholdrycksliknande preparat  krävs tillstånd av den kommun där serveringsstället är beläget 
(serveringstillstånd).
Serveringstillstånd som avser servering i inrikes trafik på  fartyg, luftfartyg eller järnvägståg (trafikservering),  meddelas dock av den kommun där det företag som vill bedriva  serveringen har sitt säte, eller där den person som vill  bedriva serveringen har sin hemvist. Har företaget inte säte  inom landet eller personen inte sin hemvist inom landet,  meddelas tillstånd av Stockholms kommun.
Detaljhandelsbolaget får trots bestämmelserna i första stycket  anordna provning av alkoholdrycker och alkoholdrycksliknande  preparat för allmänheten enligt riktlinjer i avtalet mellan  staten och bolaget.
Lag (2019:345)
.
1 a §
Serveringstillstånd krävs inte om serveringen
1. avser ett enstaka tillfälle för i förväg bestämda personer,
2. sker utan vinstintresse och utan annan kostnad för deltagarna än kostnaden för inköp av dryckerna, och
3. äger rum i lokaler där det inte bedrivs yrkesmässig försäljning av alkohol- eller lättdrycker.
Lag (2012:205)
.
1 b §
Serveringstillstånd krävs inte för servering till en  boende och besökare till denne i sådana särskilda boendeformer  eller bostäder
1. som avses i 8 kap. 4 och 11 §§ socialtjänstlagen (2025:400)  och 9 § 9 lagen (1993:387) om stöd och service till vissa  funktionshindrade, och
2. vid vilka måltidsservice tillhandahålls.
Den som bedriver alkoholservering enligt första stycket ska  utöva särskild kontroll (egenkontroll) över serveringen. För  egenkontrollen ska det finnas ett för verksamheten lämpligt  program.
Lag (2025:442)
.
2 §
Serveringstillstånd kan meddelas för servering till  allmänheten eller i förening, företag eller annat slutet  sällskap. Tillståndet kan avse servering året runt eller  årligen under en viss tidsperiod (stadigvarande  serveringstillstånd). Det kan även avse en enstaka tidsperiod  eller ett enstaka tillfälle (tillfälligt serveringstillstånd).
Stadigvarande tillstånd gäller tills vidare. Kommunen får dock  om det finns särskilda skäl begränsa tillståndets giltighet  till viss tid.
Serveringstillstånd kan gälla spritdrycker, vin, starköl och  andra jästa alkoholdrycker och alkoholdrycksliknande preparat  eller en eller flera av dessa drycker eller preparat.
Tillstånd att anordna provsmakning av alkoholdrycker eller  alkoholdrycksliknande preparat enligt 6 och 7 §§ kan meddelas  stadigvarande eller för enstaka tidsperiod.
Lag (2019:345)
.
3 §
Den som har ett stadigvarande tillstånd att servera spritdrycker har, efter anmälan till kommunen, rätt att krydda spritdryck för servering som snaps i den egna serveringsrörelsen.
4 §
Den som bedriver cateringverksamhet för slutna sällskap kan meddelas stadigvarande serveringstillstånd under förutsättning att den lokal där serveringen äger rum för varje tillfälle anmäls till och godkänns av kommunen.
Den som bedriver cateringverksamhet ska ha ett eget kök för tillredning av mat för att få stadigvarande serveringstillstånd.
5 §
På hotell som har restaurangverksamhet med  serveringstillstånd i sina lokaler får servering av  alkoholdrycker eller alkoholdrycksliknande preparat ske på  hotellrummet (rumsservering). På ett sådant hotell får även  servering från minibar på hotellrummet ske.
Lag (2019:345)
.
6 §
Anordnande av provsmakning av spritdrycker, vin, starköl  eller andra jästa alkoholdrycker eller av  alkoholdrycksliknande preparat vid arrangemang riktade till  allmänheten är tillåtet under förutsättning att
1. arrangören har ett stadigvarande serveringstillstånd som  omfattar de drycker eller preparat som provsmakningen avser  samt den lokal där provsmakningen ska äga rum, eller
2. de partihandlare som deltar enskilt eller gemensamt ansöker  om och får ett tillfälligt tillstånd för provsmakning av de  drycker eller preparat som avses erbjudas.
Tillståndshavare som avses i första stycket 1 ska innan  arrangemanget äger rum göra en anmälan till kommunen.
Lag (2019:345)
.
7 §
/Upphör att gälla U:2031-06-01/
Den som tillverkar alkoholdrycker eller  alkoholdrycksliknande preparat från råvaror som produceras på  den egna gården och som har ett stadigvarande  serveringstillstånd har rätt att, efter anmälan till kommunen,  vid tillverkningsstället erbjuda provsmakning av de  egenproducerade dryckerna eller preparaten.
Om sådant tillstånd saknas, får tillverkaren erbjuda  provsmakning av egentillverkade alkoholdrycker eller  alkoholdrycksliknande preparat vid tillverkningsstället efter  särskilt tillstånd för provsmakning.
Den som har gårdsförsäljningstillstånd får i anslutning till  sådan försäljning erbjuda provsmakning av sådana  egentillverkade alkoholdrycker som tillståndet avser.
Lag (2025:299)
.
7 §
/Träder i kraft I:2031-06-01/
Den som tillverkar alkoholdrycker eller  alkoholdrycksliknande preparat från råvaror som produceras på  den egna gården och som har ett stadigvarande  serveringstillstånd har rätt att, efter anmälan till kommunen,  vid tillverkningsstället erbjuda provsmakning av de  egenproducerade dryckerna eller preparaten.
Om sådant tillstånd saknas, får tillverkaren erbjuda  provsmakning av egentillverkade alkoholdrycker eller  alkoholdrycksliknande preparat vid tillverkningsstället efter  särskilt tillstånd för provsmakning.
Lag (2025:300)
.
8 §
Servering av folköl får, med de inskränkningar som föreskrivs i denna lag, ske om verksamheten bedrivs i sådana lokaler eller andra utrymmen i byggnader eller transportmedel som
1. ingår i anläggningar som är godkända enligt föreskrifter meddelade med stöd av 7 § 1 livsmedelslagen (2006:804) eller registrerade enligt Europaparlamentets och rådets förordning
(EG) nr 852/2004 av den 29 april 2004 om livsmedelshygien, och
2. är avsedda för stadigvarande verksamhet med livsmedel och där mat serveras samtidigt.
Trots första stycket får folköl serveras i sådana fall som anges i 1 a §, 1 b § eller av den som innehar serveringstillstånd.
Den som avser att bedriva servering av folköl ska anmäla verksamheten hos den kommun där serveringen ska ske. Servering får inte påbörjas innan anmälan har gjorts. Vad nu sagts gäller inte i fall som avses i 1 a §, 1 b § eller den som har serveringstillstånd.
Den som är anmälningsskyldig enligt tredje stycket ska utöva särskild kontroll (egenkontroll) över serveringen. För egenkontrollen ska det finnas ett för verksamheten lämpligt program.
Lag (2012:205)
.
9 §
Kommunen ska tillhandahålla information om vad som gäller enligt denna lag och anslutande föreskrifter samt riktlinjer för tillämpningen av föreskrifterna i kommunen.
10 §
Ansökan om serveringstillstånd görs skriftligen.
Kommunen får ta ut avgift för prövningen enligt de grunder som beslutas av kommunfullmäktige.
Kommunen får även ta ut avgift för tillsyn enligt 9 kap. av den som har serveringstillstånd och av den som bedriver anmälningspliktig detaljhandel med eller servering av folköl.
Regeringen får meddela föreskrifter om den tid inom vilken kommunen ska fatta beslut om serveringstillstånd.
11 §
En ansökan om stadigvarande serveringstillstånd får inte bifallas utan att Polismyndighetens yttrande har inhämtats.
Detsamma gäller, om det inte rör sig om arrangemang av endast obetydlig omfattning, tillfälligt serveringstillstånd för servering till allmänheten.
Polismyndigheten ska i sitt yttrande redovisa samtliga omständigheter som ligger till grund för myndighetens bedömning i det enskilda fallet och särskilt yttra sig om sökandens allmänna lämplighet för verksamheten.
Om en ansökan avser servering inom eller invid ett militärt område ska yttrande dessutom inhämtas av vederbörande militära chef innan ansökan får bifallas.
Lag (2014:770)
.
12 §
Serveringstillstånd får endast meddelas den som visar att han eller hon med hänsyn till sina personliga och ekonomiska förhållanden samt omständigheterna i övrigt är lämplig att utöva verksamheten samt att verksamheten kommer att drivas i enlighet med de krav som ställs upp i denna lag.
Sökanden ska genom att avlägga ett prov visa att han eller hon har de kunskaper om denna lag och anslutande föreskrifter som krävs för att på ett författningsenligt sätt utöva serveringsverksamheten.
Regeringen eller den myndighet som regeringen bestämmer får meddela föreskrifter om prov som avses i andra stycket och om undantag i vissa fall från skyldigheten att avlägga prov.
Lag (2011:1110)
.
13 §
Den som har tillstånd för servering till allmänheten  eller stadigvarande tillstånd för servering i slutet sällskap,  får köpa de spritdrycker, vin, starköl och andra jästa  alkoholdrycker som behövs för rörelsen endast av partihandlare  eller av detaljhandelsbolaget. Den som har tillstånd för  servering i slutet sällskap vid ett enstaka tillfälle eller  under en enstaka tidsperiod, får köpa motsvarande drycker  endast hos detaljhandelsbolaget.
Första stycket gäller även för alkoholdrycksliknande preparat  som är skattepliktiga enligt lagen (2022:156) om alkoholskatt.
Lag (2022:171)
.
Lokaler och utrustning
14 §
Serveringstillstånd ska omfatta ett visst avgränsat utrymme som disponeras av tillståndshavaren.
Särskilt tillstånd kan dock meddelas för flera tillståndshavare att utnyttja ett gemensamt serveringsutrymme. Om så har skett ska varje tillståndshavare svara för ordning och nykterhet inom serveringsutrymmet samt för att vad som i övrigt gäller enligt denna lag iakttas under den tid han eller hon bedriver servering där.
15 §
Stadigvarande tillstånd för servering till allmänheten får medges endast om serveringsstället har ett eget kök i anslutning till serveringslokalen samt tillhandahåller lagad eller på annat sätt tillredd mat. Gästerna ska kunna erbjudas ett varierat utbud av maträtter. Efter klockan 23.00 får matutbudet begränsas till ett fåtal enklare rätter.
Serveringsstället ska vara utrustat med ett i förhållande till lokalens storlek lämpligt antal sittplatser för matservering.
Om det finns en drinkbar får den ta i anspråk endast en mindre del av serveringsställets totala yta och vara belägen i nära anslutning till matsalen.
Tillfälligt tillstånd för servering till allmänheten får meddelas om serveringsstället tillhandahåller tillredd mat.
Detsamma gäller tillstånd för servering i slutet sällskap.
Tillstånd för servering av starköl, vin och annan jäst alkoholdryck i foajéer till teater eller konsertlokal under paus i föreställning eller konsert får meddelas utan krav på matservering. Det ställs inte heller krav på matservering vid provsmakning enligt 6 eller 7 §.
Lag (2012:205)
.
16 §
Lokaler som används för servering till allmänheten eller för servering till slutna sällskap av den som har stadigvarande serveringstillstånd ska vara lämpliga från brandsäkerhetssynpunkt.
17 §
Om alkoholservering på grund av serveringsställets belägenhet eller av andra skäl kan befaras medföra olägenheter i fråga om ordning och nykterhet eller särskild risk för människors hälsa, får serveringstillstånd vägras även om övriga krav som uppställs i lagen är uppfyllda.
Personal
18 §
Tillståndshavaren eller av denne utsedd  serveringsansvarig person ska ha tillsyn över serveringen och  vara närvarande på serveringsstället under hela  serveringstiden. Det sista gäller dock inte vid rumsservering.  Den som är serveringsansvarig ska ha fyllt 20 år och vara  lämplig för uppgiften med hänsyn till sina personliga  egenskaper och omständigheterna i övrigt.
Tillståndshavaren ska till kommunen anmäla den eller de  personer som har utsetts att ansvara för serveringen av  alkoholdrycker och alkoholdrycksliknande preparat.
Endast den som är anställd av tillståndshavaren eller som är  inhyrd av ett bemanningsföretag får anlitas som köks- eller  serveringspersonal eller för uppgifter som är av betydelse för  ordning och nykterhet. Detta gäller dock inte ordningsvakter  som förordnats enligt 9 § lagen (2023:421) om ordningsvakter.  Restaurangskolor med serveringstillstånd samt, efter  överenskommelse med skolan, även andra restauranger med sådant  tillstånd får i utbildningssyfte anlita restaurangskolans  elever.
I lagen om ordningsvakter finns bestämmelser om krav på  tillstånd i vissa fall för att använda ordningsvakter.
Lag (2023:427)
.
Serveringstider m.m.
19 §
Kommunen beslutar under vilka tider alkoholdrycker och  alkoholdrycksliknande preparat får serveras. Vid bestämmande  av tiden för servering ska särskilt beaktas vad som sägs i 
17 §.
Om inte kommunen beslutar annat, får servering av  spritdrycker, vin, starköl eller andra jästa alkoholdrycker  eller av alkoholdrycksliknande preparat inte påbörjas tidigare  än klockan 11.00 och inte pågå längre än till klockan 01.00.
Serveringsstället ska vara utrymt senast 30 minuter efter  serveringstidens utgång.
Bestämmelserna i första-tredje styckena gäller inte  rumsservering på hotell eller minibar i hotellrum enligt 5 §.
Lag (2019:345)
.
20 §
Vid servering av alkoholdrycker eller  alkoholdrycksliknande preparat ska ansvarig personal se till  att måttfullhet iakttas och att störningar på grund av  oordning eller onykterhet undviks.
Lag (2019:345)
.
21 §
Priset för en alkoholdryck eller ett  alkoholdrycksliknande preparat får vid servering inte sättas  lägre än inköpspriset för drycken eller preparatet jämte  skäligt påslag. Prissättningen får inte ske på ett sådant sätt  att försäljning av drycker eller alkoholdrycksliknande  preparat med högre alkoholhalt främjas. Gästerna får inte  uppmanas eller förmås att köpa alkoholdrycker eller  alkoholdrycksliknande preparat.
Lag (2019:345)
.
22 §
Vid servering av alkoholdrycker ska lättdrycker finnas att tillgå i tillfredsställande urval och omfattning.
23 §
Från ett serveringsställe med serveringstillstånd får  inte någon medföra spritdrycker, vin, starköl eller andra  jästa alkoholdrycker eller alkoholdrycksliknande preparat som  har serverats i lokalen. Detta gäller inte hotellrum med  minibar.
Lag (2019:345)
.
24 §
På ett serveringsställe där serveringstillstånd gäller  får inte någon inta eller tillåtas inta andra alkoholdrycker  eller alkoholdrycksliknande preparat än sådana som har  serverats i enlighet med tillståndet. Detta gäller dock inte  på hotellrum.
Inte heller får någon inta eller tillåtas inta alkoholdrycker  eller alkoholdrycksliknande preparat på ett serveringsställe  där alkoholdrycker eller alkoholdrycksliknande preparat inte  får serveras eller i en lokal som yrkesmässigt upplåts för  anordnande av sammankomster i slutna sällskap vid vilka mat  eller dryck tillhandahålls av innehavaren eller genom dennes  försorg och där servering av alkoholdrycker eller  alkoholdrycksliknande preparat inte är tillåten.
Alkoholdrycker eller alkoholdrycksliknande preparat som inte  får serveras i en lokal som avses i denna paragraf får inte  heller förvaras i lokalen eller tillhörande utrymmen.
Förbuden enligt denna paragraf gäller inte i fråga om folköl.
Lag (2019:345)
.
25 §
Chefen för Utrikesdepartementet får medge undantag från 13 och 24 §§ på begäran av främmande stater och internationella organisationer som avses i lagen (1976:661) om immunitet och privilegier i vissa fall.
9 kap. Tillsyn m.m.
1 §
Folkhälsomyndigheten har, med de begränsningar som anges i 3 och 4 §§, tillsyn över efterlevnaden av denna lag och anslutande föreskrifter.
Länsstyrelsen har tillsyn inom länet. Länsstyrelsen ska också biträda kommunerna med råd i deras verksamhet.
Lag (2013:635)
.
2 §
/Upphör att gälla U:2031-06-01/
Kommunen och Polismyndigheten har tillsyn över  efterlevnaden av de bestämmelser som gäller för servering av  alkoholdrycker och alkoholdrycksliknande preparat.
Kommunen och Polismyndigheten har också tillsyn över  detaljhandel med folköl och gårdsförsäljning.
Kommunen ska upprätta en tillsynsplan som ska ges in till  länsstyrelsen.
Lag (2025:299)
.
2 §
/Träder i kraft I:2031-06-01/
Kommunen och Polismyndigheten har tillsyn över  efterlevnaden av de bestämmelser som gäller för servering av  alkoholdrycker och alkoholdrycksliknande preparat.
Kommunen och Polismyndigheten har också tillsyn över  detaljhandeln med folköl.
Kommunen ska upprätta en tillsynsplan som ska ges in till  länsstyrelsen.
Lag (2025:300)
.
3 §
/Upphör att gälla U:2031-06-01/
För tillsynen över efterlevnaden av bestämmelserna om  marknads-föring i 7 kap. finns det särskilda regler i  marknadsföringslagen (2008:486). Tillsynen över efterlevnaden  av bestämmelserna gentemot den som har serveringstillstånd  eller gårdsförsäljningstillstånd får, i fråga om  marknadsföring på serveringsstället eller försäljningsstället,  utövas också av kommunen. För kommunens tillsyn gäller inte 
7 kap. 8 §.
Lag (2025:299)
.
3 §
/Träder i kraft I:2031-06-01/
För tillsynen över efterlevnaden av bestämmelserna om  marknads-föring i 7 kap. finns det särskilda regler i  marknadsföringslagen (2008:486). Tillsynen över efterlevnaden  av bestämmelserna gentemot den som har serveringstillstånd  får, i fråga om marknadsföring på serveringsstället, utövas  också av kommunen. För kommunens tillsyn gäller inte 7 kap. 
8 §.
Lag (2025:300)
.
4 §
Skatteverket har tillsynen över efterlevnaden av bestämmelserna i 4 kap. 2 §.
5 §
Kommunens uppgifter enligt denna lag ska fullgöras av den eller de nämnder som kommunfullmäktige bestämmer.
6 §
Har upphävts  genom
lag (2018:580)
.
1. åtgärd enligt 3 kap. 10 §,
2. meddelande av serveringstillstånd enligt 8 kap. 1 §,
3. meddelande av erinran eller varning enligt 9 kap. 17 §,
4. återkallelse av serveringstillstånd enligt 9 kap. 18 §, eller
5. meddelande av försäljningsförbud enligt 9 kap. 19 §.
7 §
En kommun som har fattat ett beslut i ett ärende enligt denna lag ska sända en kopia av beslutet till Folkhälsomyndigheten samt den länsstyrelse som berörs av beslutet och till Polismyndigheten. Om beslutet avser de särskilda bestämmelserna om marknadsföring, ska en kopia av beslutet också sändas till Konsumentverket.
En kommun ska utfärda bevis om tillstånd som kommunen har meddelat.
Regeringen eller den myndighet som regeringen bestämmer meddelar närmare föreskrifter om vilka uppgifter ett sådant bevis ska innehålla.
Lag (2014:770)
.
8 §
På begäran av en annan tillsynsmyndighet ska kommunen lämna de uppgifter som myndigheten behöver för sin tillsyn.
Kommunen ska även på begäran av Skatteverket eller Tullverket lämna de uppgifter som behövs för beskattning eller påförande av tull.
Polismyndigheten ska underrätta andra tillsynsmyndigheter om förhållanden som är av betydelse för dessa myndigheters tillsyn.
Kronofogdemyndigheten ska underrätta vederbörande tillståndsmyndighet om en tillståndshavare brister i sina skyldigheter att betala skatter eller socialavgifter. På begäran av länsstyrelsen ska sådan underrättelse ges till denna.
På begäran av en tillsynsmyndighet ska Polismyndigheten samt Skatteverket och andra myndigheter som uppbär eller driver in skatter eller avgifter lämna uppgifter som tillsynsmyndigheten behöver för sin tillståndsprövning eller tillsyn.
Lag (2014:770)
.
9 §
Polismyndigheten ska på begäran lämna annan tillsynsmyndighet den hjälp som behövs vid tillämpningen av 13-15 §§.
En begäran enligt första stycket får göras endast om
1. det på grund av särskilda omständigheter kan befaras att åtgärden inte kan vidtas utan att en polismans särskilda befogenheter enligt 10 § polislagen (1984:387) behöver tillgripas, eller
2. det annars finns synnerliga skäl.
Lag (2014:770)
.
10 §
Statliga och kommunala myndigheter ska underrätta den myndighet som regeringen bestämmer om de i sin verksamhet får kännedom om något som kan ha betydelse för tillämpningen av bestämmelserna i 6 kap. om försäljning av teknisk sprit och alkoholhaltiga preparat.
11 §
/Upphör att gälla U:2031-06-01/
Den som har beviljats serveringstillstånd eller  gårdsförsäljningstillstånd ska anmäla hos kommunen när han  eller hon avser att påbörja verksamheten.
Anmälan ska också göras om verksamheten läggs ned eller om  avbrott sker i den. Om verksamheten förändras till sin  omfattning eller i något annat hänseende av betydelse för  tillsynen ska detta också anmälas, liksom betydande  förändringar av ägarförhållandena.
Anmälan ska göras i förväg, eller om det förhållande som  föranlett anmälningsskyldighet inte har kunnat förutses, utan  dröjsmål.
Lag (2025:299)
.
11 §
/Träder i kraft I:2031-06-01/
Den som har beviljats serveringstillstånd ska anmäla hos  kommunen när han eller hon avser att påbörja verksamheten.
Anmälan ska också göras om verksamheten läggs ned eller om  avbrott sker i den. Om verksamheten förändras till sin  omfattning eller i något annat hänseende av betydelse för  tillsynen ska detta också anmälas, liksom betydande  förändringar av ägarförhållandena.
Anmälan ska göras i förväg, eller om det förhållande som  föranlett anmälningsskyldighet inte har kunnat förutses, utan  dröjsmål.
Lag (2025:300)
.
12 §
/Upphör att gälla U:2031-06-01/
Om den som har fått serveringstillstånd eller  gårdsförsäljningstillstånd enligt denna lag har avlidit, eller  fått förvaltare enligt 11 kap. 7 § föräldrabalken med uppdrag  som omfattar rörelsen och vill dödsboet eller förvaltaren  fortsätta rörelsen, ska anmälan göras hos kommunen. Anmälan  ska ha kommit in senast två månader efter dödsfallet eller  beslutet om förvaltare. Har anmälan inte kommit in inom denna  tid, upphör tillståndet att gälla.
Har den som fått serveringstillstånd eller  gårdsförsäljningstillstånd försatts i konkurs upphör  tillståndet att gälla omedelbart. Vill konkursboet fortsätta  rörelsen ska ny ansökan göras hos kommunen. Kommunen ska  behandla en sådan ansökan med förtur.
Beträffande den som bedriver tillverkning, partihandel eller  handel med teknisk sprit enligt denna lag ska motsvarande  anmälan som avses i första och andra styckena göras till  Folkhälsomyndigheten.
Lag (2025:299)
.
12 §
/Träder i kraft I:2031-06-01/
Om den som har fått serveringstillstånd enligt denna lag  har avlidit, eller fått förvaltare enligt 11 kap. 7 §  föräldrabalken med uppdrag som omfattar rörelsen och vill  dödsboet eller förvaltaren fortsätta rörelsen, ska anmälan  göras hos kommunen. Anmälan ska ha kommit in senast två  månader efter dödsfallet eller beslutet om förvaltare. Har  anmälan inte kommit in inom denna tid, upphör tillståndet att  gälla.
Har den som fått serveringstillstånd försatts i konkurs upphör  tillståndet att gälla omedelbart. Vill konkursboet fortsätta  rörelsen ska ny ansökan göras hos kommunen. Kommunen ska  behandla en sådan ansökan med förtur.
Beträffande den som bedriver tillverkning, partihandel eller  handel med teknisk sprit enligt denna lag ska motsvarande  anmälan som avses i första och andra styckena göras till  Folkhälsomyndigheten.
Lag (2025:300)
.
13 §
Om en tillsynsmyndighet begär det ska en tillståndshavare, eller den som bedriver verksamhet med stöd av denna lag, lämna tillträde till driftsställe med tillhörande lokaler och tillhandahålla handlingar som rör verksamheten samt utan ersättning hjälpa till vid tillsynen, lämna varuprover som behövs och redovisa uppgifter om verksamhetens omfattning och utveckling.
Vad som sägs i första stycket gäller även i förhållandet mellan en partihandlare och Skatteverket.
14 §
Bokföringen i en rörelse som är tillståndspliktig eller som annars bedrivs med stöd av denna lag ska vara så utformad att kontroll av verksamheten är möjlig. Den som bedriver rörelsen är skyldig att på begäran av en tillsynsmyndighet visa upp bokföringshandlingarna.
Tillståndshavare, tillverkare, partihandlare och den som bedriver handel med teknisk sprit är skyldiga att till tillsynsmyndigheten lämna de uppgifter som är nödvändiga för att myndigheten ska kunna föra statistik över verksamhet enligt denna lag.
15 §
På begäran av tillsynsmyndighet ska den som bedriver servering av eller detaljhandel med folköl lämna de upplysningar och handlingar som behövs för tillsynen.
Tillsynsmyndigheten har rätt att få tillträde till rörelsens lokaler för att utöva tillsynen.
15 a §
I syfte att ge underlag för en dialog mellan kommunen och den som lämnar ut folköl enligt 5 kap. 5 § om skyldigheten att förvissa sig om att mottagaren har uppnått den ålder som anges i 3 kap. 7 §, får kommunen genomföra kontrollköp. Vid ett sådant köp får kommunen endast anlita en person som har fyllt 18 år.
Ett kontrollköp får genomföras utan att näringsidkaren underrättas i förväg om kontrollköpet. Kommunen ska snarast efter ett genomfört kontrollköp underrätta näringsidkaren om kontrollköpet.
Lag (2014:121)
.
15 b §
Vad som framkommit genom kontrollköp får inte utgöra grund för kommunen att meddela förbud eller varning enligt 9 kap. 19 §.
Regeringen eller den myndighet som regeringen bestämmer får meddela föreskrifter om genomförandet av kontrollköp.
Lag (2014:121)
.
16 §
Skatteverket ska underrätta Folkhälsomyndigheten om verket i sin kontrollverksamhet får anledning att anta att det har begåtts brott mot bestämmelserna i denna lag.
Lag (2013:635)
.
Återkallelse m.m.
17 §
/Upphör att gälla U:2031-06-01/
En kommun får meddela en innehavare av  serveringstillstånd eller gårdsförsäljningstillstånd en  erinran eller, i allvarligare fall eller vid upprepade  överträdelser, en varning om denne inte
1. uppfyller de krav som gällde för tillståndets meddelande,  eller
2. följer de bestämmelser som gäller för servering eller  gårdsförsäljning enligt denna lag eller de villkor eller  föreskrifter som meddelats med stöd av lagen.
Lag (2025:299)
.
17 §
/Träder i kraft I:2031-06-01/
En kommun får meddela en innehavare av  serveringstillstånd en erinran eller, i allvarligare fall  eller vid upprepade överträdelser, en varning om denne inte
1. uppfyller de krav som gällde för tillståndets meddelande,  eller
2. följer de bestämmelser som gäller för servering enligt  denna lag eller de villkor eller föreskrifter som meddelats  med stöd av lagen.
Lag (2025:300)
.
18 §
En kommun ska återkalla ett serveringstillstånd om
1. tillståndet inte längre utnyttjas,
2. det med tillståndshavarens vetskap har förekommit brottslig verksamhet på serveringsstället eller i anslutning till detta utan att tillståndshavaren har ingripit, eller
3. tillståndshavaren har brutit mot denna lag eller vad som i övrigt gäller för tillståndet på ett sådant sätt att varning inte är en tillräckligt ingripande åtgärd, eller har tilldelats en eller flera varningar utan att de förhållanden som föranlett varningen har rättats till.
Om flera tillståndshavare har utnyttjat ett gemensamt serveringsutrymme enligt 8 kap. 14 § andra stycket får i stället tillståndet för gemensamt serveringsutrymme återkallas, om det inte kan utredas vilken tillståndshavare som är ansvarig för en händelse som ska föranleda återkallelse av serveringstillståndet.
18 a §
/Upphör att gälla U:2031-06-01 genom
lag (2025:300)
./
En kommun ska återkalla ett gårdsförsäljningstillstånd,  om
1. tillståndet inte längre utnyttjas,
2. förutsättningarna för meddelande av tillståndet enligt 
5 a kap. 2 § inte längre gäller,
3. det med tillståndshavarens vetskap har förekommit brottslig  verksamhet på försäljningsstället eller i anslutning till  detta utan att tillståndshavaren har ingripit, eller
4. tillståndshavaren har brutit mot denna lag eller vad som i  övrigt gäller för tillståndet på ett sådant sätt att en  varning inte är en tillräckligt ingripande åtgärd eller  tillståndshavaren har tilldelats en eller flera varningar utan  att de förhållanden som föranlett varningen har rättats till.
Lag (2025:299)
.
Ingripande
19 §
Föranleder detaljhandel med eller servering av folköl olägenheter i fråga om ordning och nykterhet eller om bestämmelserna i denna lag inte följs, får kommunen förbjuda den som bedriver försäljningen att fortsätta verksamheten eller, om förbud är en alltför ingripande åtgärd, meddela en varning.
Ett förbud enligt första stycket kan inskränkas till att gälla för vissa närmare angivna tider eller under vissa närmare angivna omständigheter. Förbud meddelas för en tid av sex månader eller, vid upprepad eller allvarlig försummelse, tolv månader räknat från det att den som bedriver försäljningen fått del av beslutet.
Den kommun där försäljningsstället är beläget beslutar om ingripande enligt denna paragraf. Saknas fast försäljningsställe beslutar den kommun där det företag som bedriver försäljningen har sitt säte eller där den person som bedriver försäljningen har sitt hemvist. Om personen inte har hemvist inom landet beslutar Stockholms kommun.
20 §
Kommunen får förbjuda den som bedriver servering av  alkoholdrycker eller alkoholdrycksliknande preparat på  särskilda boenden enligt 8 kap. 1 b § att fortsätta med  serveringen eller, om förbud är en alltför ingripande åtgärd,  meddela en varning, om den som bedriver serveringen inte  följer bestämmelserna om ordning och nykterhet i 3 kap. 5 §  andra stycket, åldersgränser i 7 § eller utlämnande av  alkoholdrycker eller alkoholdrycksliknande preparat i 8 §.  Förbud meddelas för en tid av sex månader räknat från det att  den som bedriver serveringen har fått del av beslutet.
Den kommun där serveringsstället är beläget beslutar om  ingripande enligt första stycket.
Lag (2019:345)
.
10 kap. Överklagande
1 §
Folkhälsomyndighetens eller en kommuns beslut enligt denna lag eller anslutande föreskrifter får överklagas hos allmän förvaltningsdomstol.
Prövningstillstånd krävs vid överklagande till kammarrätten.
Beslut enligt denna lag gäller omedelbart om inte något annat anges i beslutet.
Lag (2013:635)
.
11 kap. Straffbestämmelser
1 §
Den som
1. tillverkar sprit eller spritdrycker utan att ha rätt till det enligt denna lag, eller
2. förvärvar, innehar, forslar, döljer eller förvarar sprit eller spritdrycker som är olovligt tillverkade
döms för olovlig befattning med sprit till böter eller fängelse i högst två år.
2 §
Den som tillverkar, överlåter eller innehar en destillationsapparat eller apparatdel i strid med 2 kap. 1 §
andra stycket döms till böter eller fängelse i högst ett år.
3 §
Den som uppsåtligen eller av oaktsamhet
1. säljer sprit, alkoholdrycker eller alkoholdrycksliknande  preparat utan tillstånd eller annars i strid med denna lag,
2. serverar spritdrycker, vin, starköl eller andra jästa  alkoholdrycker eller alkoholdrycksliknande preparat som har  anskaffats på annat sätt än som anges i 8 kap. 13 §, eller
3. säljer sprit i strid med bestämmelserna i 6 kap. 4 § första  stycket eller 5 § andra stycket
döms för olovlig försäljning av alkohol till böter eller  fängelse i högst två år.
Lag (2019:345)
.
4 §
Om ett brott som anges i 1 eller 3 § har begåtts uppsåtligen och är grovt, döms till fängelse i lägst sex månader och högst sex år. Vid bedömande av om brottet är grovt ska det särskilt beaktas om gärningen har utgjort ett led i en verksamhet som bedrivits yrkesmässigt eller i större omfattning, eller har varit inriktad mot ungdomar.
5 §
Den som tillverkar folköl, starköl, vin eller andra jästa alkoholdrycker i strid med denna lag döms till böter eller fängelse i högst sex månader.
6 §
Den som innehar alkoholdrycker eller alkoholdrycksliknande  preparat i syfte att olovligen sälja dem döms för olovligt  innehav av alkohol till böter eller fängelse i högst två år.
Lag (2019:345)
.
7 §
Den som uppsåtligen eller av oaktsamhet anskaffar,  överlämnar eller bjuder på alkoholdrycker eller  alkoholdrycksliknande preparat i strid med 3 kap. 9 § döms för  olovligt anskaffande av alkohol till böter eller fängelse i  högst två år eller, om brottet är grovt, till fängelse i högst  fyra år.
Lag (2019:345)
.
8 §
Den som uppsåtligen eller av oaktsamhet säljer teknisk sprit eller alkoholhaltiga preparat i strid med föreskrifter om denaturering meddelade med stöd av 6 kap. 10 § 3 döms till böter.
Till samma påföljd döms den som uppsåtligen
1. säljer eller lämnar ut alkoholhaltiga preparat i strid med 6 kap. 7 §,
2. säljer teknisk sprit i strid med föreskrifter meddelade med stöd av 6 kap. 10 § 1, eller
3. hanterar teknisk sprit eller alkoholhaltiga preparat i strid med föreskrifter meddelade med stöd av 6 kap. 10 § 4.
9 §
Den som uppsåtligen eller av oaktsamhet säljer eller  lämnar ut alkoholdrycker eller alkoholdrycksliknande preparat  i strid med 3 kap. 7 eller 8 § till någon som inte har uppnått  föreskriven ålder eller som är märkbart påverkad av alkohol  eller annat berusningsmedel, eller vid partihandel underlåter  att på sätt som föreskrivs i 4 kap. 3 § förvissa sig om att  köparen har rätt att återförsälja eller köpa in varan döms för  olovlig hantering av alkohol till böter eller fängelse i högst  sex månader.
För olovlig hantering av alkohol döms också den som
1. förvarar alkoholdryck eller alkoholdrycksliknande preparat  i strid med 3 kap. 2 § första stycket eller 8 kap. 24 § tredje  stycket,
2. tillåter alkoholintag i strid med 8 kap. 24 § första eller  andra stycket,
3. säljer folköl i strid med förbud som meddelats enligt 
9 kap. 19 §, eller
4. serverar alkoholdrycker eller alkoholdrycksliknande  preparat i strid med förbud som meddelats enligt 9 kap. 20 §.
Till ansvar ska inte dömas den som i strid med 3 kap. 2 §  första stycket eller 8 kap. 24 § tredje stycket förvarar  alkoholdryck eller alkoholdrycksliknande preparat, om det av  omständigheterna framgår att drycken var avsedd eller  preparatet var avsett för annat än försäljning eller intag på  platsen.
Lag (2019:345)
.
10 §
Är gärning som avses i 1, 3 eller 5-9 § att anse som ringa ska inte dömas till ansvar.
Lag (2011:1110)
.
11 §
För försök eller förberedelse till brott som avses i 1, 3  och 7 §§ döms till ansvar enligt 23 kap. brottsbalken. Detta  gäller dock inte gärning som avses i 1 § 2 och som endast  gäller förvärv eller innehav för personligt bruk.
Den till vilken lagligen framställda alkoholdrycker eller  alkoholdrycksliknande preparat har anskaffats för personligt  bruk ska vara fri från ansvar för medverkan till brott som  avses i detta kapitel.
Lag (2019:345)
.
12 §
Bestämmelser om ansvar för olovlig införsel och utförsel av sprit och alkoholdrycker finns i lagen (2000:1225) om straff för smuggling.
12 kap. Särskilda bestämmelser om förverkande
1 §
Sprit, alkoholdrycker och alkoholhaltiga preparat som har  varit föremål för brott enligt denna lag eller deras värde  samt vinster från sådant brott ska förverkas. Detsamma gäller  vad någon har tagit emot som ersättning för kostnader i  samband med ett sådant brott, eller värdet av det mottagna, om  mottagande utgör brott enligt denna lag. Förverkande av  alkoholdrycker eller alkoholdrycksliknande preparat kan ske  även hos den som är fri från ansvar för brottet enligt 11 kap. 
11 § andra stycket.
Lag (2024:865)
.
2 §
Har sprit eller alkoholdrycker tillverkats olovligen ska  även destillationsapparater, apparatdelar och redskap som har  använts vid tillverkningen, råämnen som uppenbarligen har  varit avsedda för tillverkningen och beredningen samt kärl och  emballage som varorna har förvarats i, förverkas. Likaså ska  förråd av renings- och filtreringsmedel vilka uppenbarligen  avsetts för rening eller filtrering av olovligen tillverkad  sprit förverkas.
Destillationsapparater och apparatdelar som har varit föremål  för brott enligt 11 kap. 2 § eller deras värde samt vinst från  sådant brott ska förverkas.
Lag (2024:865)
.
3 §
Utöver vad som sägs i 2 § får egendom som har använts som  hjälpmedel vid brott enligt denna lag förverkas, om det behövs  för att förebygga brott eller det annars finns särskilda skäl.  Detsamma gäller egendom som har varit avsedd att användas som  hjälpmedel vid brott enligt denna lag om brottet har  fullbordats eller om förfarandet har utgjort ett straffbart  försök eller en straffbar förberedelse. I stället för  egendomen får dess värde förverkas.
Lag (2024:865)
.
4 §
Förordnande om förverkande enligt 1 eller 2 § ska inte meddelas om det skulle vara uppenbart oskäligt.
5 §
I fråga om sprit, alkoholdrycker eller  alkoholdrycksliknande preparat som kan antas bli förverkade  tillämpas lagen (1958:205) om förverkande av alkohol m.m.  Alkoholdrycker som har lagts upp på en sådan anläggning för  tillfällig lagring som avses i Europaparlamentets och rådets  förordning (EU) nr 952/2013 av den 9 oktober 2013 om  fastställande av en tullkodex för unionen ska anses som  förverkade om de inte har tagits ut från anläggningen inom 
30 dagar från uppläggningen. Det gäller även i fråga om sådana  drycker som har omhändertagits av Tullverket för tillfällig  förvaring utan att läggas upp på en anläggning för tillfällig  lagring.
Lag (2019:345)
.
13 kap. Register
1 §
Folkhälsomyndigheten ska med hjälp av automatiserad behandling föra ett centralt register för tillsyn, uppföljning och utvärdering av lagens tillämpning samt framställning av statistik.
Lag (2013:635)
.
2 §
Registret får innehålla uppgifter om dem som har  tillstånd eller bedriver verksamhet enligt denna lag.
I registret får behandlas uppgifter om
1. namn eller företagsnamn, person-, samordnings-,  registrerings- eller organisationsnummer, adress och  telefonnummer, och
2. den verksamhet som tillståndet avser och om villkor som  har meddelats för denna.
Lag (2018:1688)
.
3 §
Regeringen får föreskriva att uppgifter till registret får hämtas från register som förs av statlig eller kommunal myndighet.
4 §
Skatteverket får för sin tillsyn enligt denna lag ha direktåtkomst till uppgifter om serveringstillstånd i registret.
5 §
Har upphävts genom
lag (2018:450)
.
Övergångsbestämmelser
1. Denna lag träder i kraft den 1 januari 2011 då alkohollagen
(1994:1738) och lagen (1961:181) om försäljning av teknisk sprit m.m. upphör att gälla.
2. Anmälan om detaljhandel med och servering av öl enligt 5 kap. 6 § eller 6 kap. 1 a § den äldre lagen gäller som anmälan av försäljning och servering av folköl enligt 5 kap. 5 § eller 8 kap. 8 § den nya lagen.
3. Serveringstillstånd som har meddelats före ikraftträdandet ska gälla som serveringstillstånd enligt den nya lagen.
2019:345
1. Denna lag träder i kraft den 1 juli 2019.
2. Stadigvarande serveringstillstånd för spritdrycker som har  meddelats före ikraftträdandet ska omfatta även  alkoholdrycksliknande preparat.
2025:300
1. Denna lag träder i kraft den 1 juni 2031.
2. Äldre föreskrifter gäller fortfarande för ärenden och mål  om tillsyn som har inletts före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.