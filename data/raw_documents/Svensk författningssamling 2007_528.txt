Title: Lag (2007:528) om värdepappersmarknaden
SFS Number: Svensk författningssamling 2007:528
URL: https://www.riksdagen.se/sv/dokument-och-lagar/dokument/svensk-forfattningssamling/lag-2007528-om-vardepappersmarknaden_sfs-2007-528/
Source Link: http://rkrattsbaser.gov.se/sfst?bet=2007:528
Amendment Register Link: http://rkrattsbaser.gov.se/sfsr?bet=2007:528
Ministry/Authority: Finansdepartementet FMA V
Issued: 2007-06-14
Metadata: {"Utfärdad": "2007-06-14", "Ändrad": "t.o.m. SFS 2025:633"}

==================================================

Lag (2007:528) om värdepappersmarknaden
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2007:528
Departement/myndighet
:   
Finansdepartementet FMA V
Utfärdad
:   
2007-06-14
Ändrad
:   
t.o.m. SFS 2025:633
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
FÖRSTA  AVDELNINGEN
1 kap. Allmänna bestämmelser
ANDRA  AVDELNINGEN
2 kap. Tillståndspliktig värdepappersrörelse m.m.
3 kap. Tillstånd för svenska företag
4 kap. Utländska företags verksamhet i Sverige
5 kap. Svenska företags verksamhet utomlands
6 kap. Särskilda bestämmelser om anknutna ombud
7 kap. Förvärv och innehav av egendom
8 kap. Rörelseregler
8 a kap. Återhämtningsplaner
8 b kap. Avtal om koncerninternt finansiellt stöd
9 kap. Uppföranderegler och investerarskyddsregler
10 kap. Datarapporteringstjänster
11 kap. Särskilda bestämmelser för en handelsplattform
TREDJE  AVDELNINGEN
12 kap. Tillstånd att driva en reglerad marknad
13 kap. Börsens verksamhet
14 kap. Deltagare i handeln på en reglerad marknad
15 kap. Upptagande av finansiella instrument till handel, m.m.
15 a kap. Positionslimiter och hantering av positioner  avseende råvaruderivat och derivat hänförliga till  utsläppsrätter
16 kap. Regelbunden finansiell information
17 kap. Gemensamma bestämmelser om information som skall offentliggöras av emittenter
18 kap. Övriga krav på utgivare
19 kap. Kapitlet har upphävts genom lag (2024:115).
20 kap. Kapitlet har upphävts genom lag (2024:115).
21 kap. Kapitlet har upphävts genom lag (2024:115).
FJÄRDE  AVDELNINGEN
22 kap. Avbrytande av handel m.m.
23 kap. Tillsyn
24 kap. Särskilt om prövningen av ägares lämplighet
25 kap. Ingripanden
25 a kap. Tillfällig förvaltning
25 b kap. Beslut om vissa ingripanden och tillfällig  förvaltning avseende gränsöverskridande koncerner
26 kap. Överklagande
Övergångsbestämmelser
FÖRSTA  AVDELNINGEN
Inledande bestämmelser
1 kap. Allmänna bestämmelser
Lagens tillämpningsområde
1 §
I denna lag finns bestämmelser om värdepappersmarknaden.
Ytterligare bestämmelser om värdepappersmarknaden finns i  Europaparlamentets och rådets förordning (EU) nr 600/2014 av  den 15 maj 2014 om marknader för finansiella instrument och om  ändring av förordning (EU) nr 648/2012 (förordningen om  marknader för finansiella instrument). Finansinspektionen är  behörig myndighet enligt den förordningen.
Lag (2017:679)
.
1 a §
För centrala motparter gäller följande bestämmelser i  denna lag:
- 1 kap. 11 och 12-14 §§  om tystnadsplikt, uppgiftsskyldighet, meddelandeförbud och  ansvar,
- 23 kap. 1 § första och andra styckena, 2 §, 4 § första  stycket samt 7, 11, 12 och 14 §§ om tillsyn,
- 25 kap. 1, 1 i, 2, 2 a, 6, 8-11, 17, 25-28 och 29 §§ om  ingripanden, och
- 26 kap. 1 § om överklagande.
Ytterligare bestämmelser för centrala motparter finns i
- Europaparlamentets och rådets förordning (EU) nr 648/2012 av  den 4 juli 2012 om OTC-derivat, centrala motparter och  transaktionsregister och lagen (2013:287) med kompletterande  bestämmelser till EU:s förordning om OTC-derivat, centrala  motparter och transaktionsregister, och
- Europaparlamentets och rådets förordning (EU) 2021/23 av den 
16 december 2020 om en ram för återhämtning och resolution av  centrala motparter och om ändring av förordningarna (EU)  nr 1095/2010, (EU) nr 648/2012, (EU) nr 600/2014, (EU)  nr 806/2014 och (EU) 2015/2365 samt direktiven 2002/47/EG, 
2004/25/EG, 2007/36/EG, 2014/59/EU och (EU) 2017/1132 
(förordningen om återhämtning och resolution av centrala  motparter).
Lag (2024:115)
.
1 b §
För den som är undantagen från tillståndsplikt  enligt 2 kap. 5 § gäller endast 15 a kap.
För den som är undantagen från tillståndsplikt enligt 2 kap. 
5 § första stycket 4, 10, 11 eller 14 och är deltagare i  handeln på en reglerad marknad eller på en MTF-plattform  gäller 8 kap. 23-31 och 34 §§, 15 a kap. och 23 kap. 2, 
3 och 5 §§.
Lag (2018:1226)
.
2 §
För utländska företags verksamhet i Sverige gäller bestämmelserna i denna lag i tillämpliga delar. För filialer till utländska företag gäller i övrigt lagen (1992:160) om utländska filialer m.m.
Hållbarhetsrelaterade upplysningar
2 a §
Bestämmelser som, utöver bestämmelserna i denna lag,  gäller för den som tillhandahåller investeringsrådgivning  eller portföljförvaltning enligt denna lag finns i
1. Europaparlamentets och rådets förordning (EU) 2019/2088 av  den 27 november 2019 om hållbarhetsrelaterade upplysningar som  ska lämnas inom den finansiella tjänstesektorn, och
2. artiklarna 5-7 i Europaparlamentets och rådets förordning 
(EU) 2020/852 av den 18 juni 2020 om inrättande av en ram för  att underlätta hållbara investeringar och om ändring av  förordning (EU) 2019/2088.
Lag (2021:1218)
.
2 b §
Bestämmelserna i Europaparlamentets och rådets  förordning (EU) 2019/2088 ska även gälla för
1. värdepappersbolag som
- tillhandahåller investeringsrådgivning, och
- har färre än tre anställda, och
2. utländska värdepappersföretag som
- driver värdepappersrörelse från filial i Sverige eller genom  att använda anknutna ombud som är etablerade i Sverige,
- tillhandahåller investeringsrådgivning, och
- har färre än tre anställda.
Lag (2021:106)
.
Europabolag och europakooperativ
3 §
I fråga om europabolag och europakooperativ som har ett  sådant förvaltningssystem som avses i artiklarna 39-42 i  rådets förordning (EG) nr 2157/2001 av den 8 oktober 2001 om  stadga för europabolag eller artiklarna 37-41 i rådets  förordning (EG) nr 1435/2003 av den 22 juli 2003 om stadga för  europeiska kooperativa föreningar (SCE-föreningar) ska det som  sägs i följande bestämmelser i denna lag om styrelsen eller  dess ledamöter tillämpas på tillsynsorganet eller dess  ledamöter:
- 1 kap. 11 § om tystnadsplikt i fråga om värdepappersbolag,
- 1 kap. 13 § om meddelandeförbud,
- 3 kap. 1 § första stycket 5 och 12 kap. 2 § 4 om  ledningsprövning,
- 9 kap. 45 § andra stycket 1 och femte stycket om kredit m.m.  till styrelseledamot,
- 23 kap. 11 § om rätt för Finansinspektionen att sammankalla  styrelsen och närvara vid sådant sammanträde och delta i  överläggningarna, samt
- 25 kap. 4 § om återkallelse av tillstånd.
Av 16 § andra stycket och 22 § lagen (2004:575) om europabolag  samt 21 § andra stycket och 26 § lagen (2006:595) om  europakooperativ framgår att de i första stycket angivna  bestämmelserna om styrelsen eller dess ledamöter ska tillämpas  också på ett europabolags eller ett europakooperativs  lednings- eller förvaltningsorgan eller dess ledamöter.
Lag (2025:633)
.
Definitioner av olika finansiella instrument
4 §
I denna lag betyder
certifikat: certifikat enligt definitionen i artikel 2.1.27 i  förordningen om marknader för finansiella instrument,
depåbevis: värdepapper som kan bli föremål för handel på  kapitalmarknaden i ett land och som representerar äganderätt  till värdepapper som är utgivna eller utfärdade av en emittent  som är etablerad i ett annat land samtidigt som de kan tas upp  till handel på en reglerad marknad och handlas oberoende av de  värdepapper som är utgivna eller utfärdade av emittenten i det  andra landet,
finansiella derivatinstrument: sådana derivatinstrument som  kan hänföras till någon av följande kategorier:
1. optioner, terminskontrakt (futures), swappar,  räntesäkringsavtal och varje annat derivatkontrakt som avser  värdepapper, valutor, räntor eller avkastningar,  utsläppsrätter, eller andra derivatinstrument, finansiella  index eller finansiella mått som kan avvecklas fysiskt eller  kontant,
2. optioner, terminskontrakt (futures och forwards), swappar  och varje annat derivatkontrakt som avser råvaror, som måste  avvecklas kontant eller kan avvecklas kontant på en av  parternas begäran, på grund av ett annat skäl än utebliven  betalning eller någon annan händelse som leder till att  kontraktet upphör,
3. optioner, terminskontrakt (futures), swappar och varje  annat derivatkontrakt som avser råvaror som kan avvecklas  fysiskt förutsatt att de handlas på en reglerad marknad eller  en handelsplattform, med undantag för grossistenergiprodukter  som handlas på en OTF-plattform och som måste avvecklas  fysiskt,
4. optioner, terminskontrakt (futures och forwards), swappar  och varje annat derivatkontrakt som
- avser råvaror,
- kan avvecklas fysiskt,
- inte omnämns i 3 och som inte är för kommersiella ändamål,  och
- som anses ha egenskaper som andra derivat avseende  finansiella instrument,
5. derivatinstrument för överföring av kreditrisk,
6. finansiella kontrakt avseende prisdifferenser, och
7. optioner, terminskontrakt (futures), swappar,  räntesäkringsavtal och varje annat derivatkontrakt som avser  klimatvariationer, fraktavgifter eller inflationstakten eller  någon annan officiell ekonomisk statistik, som måste avvecklas  kontant eller kan avvecklas kontant på en av parternas  begäran, på grund av ett annat skäl än utebliven betalning  eller någon annan händelse som leder till att kontraktet  upphör, samt varje annat derivatkontrakt som
- avser tillgångar, rättigheter, skyldigheter, index och  åtgärder som inte tidigare omnämnts i denna punkt, och
- anses ha egenskaper som andra derivat avseende finansiella  instrument, med utgångspunkt från bland annat om det handlas  på en reglerad marknad eller en handelsplattform,
finansiella instrument: överlåtbara värdepapper,  penningmarknadsinstrument, andelar i företag för kollektiva  investeringar, finansiella derivatinstrument och  utsläppsrätter, inbegripet sådana instrument som emitteras  genom teknik för distribuerade liggare,
jordbruksråvaruderivat: derivatkontrakt som avser
1. de produkter som förtecknas i bilaga I, delarna I-XX och  XXIV/1, till Europaparlamentets och rådets förordning (EU)  nr 1308/2013 av den 17 december 2013 om upprättande av en  samlad marknadsordning för jordbruksprodukter och om  upphävande av rådets förordningar (EEG) nr 922/72, (EEG)  nr 234/79, (EG) nr 1037/2001 och (EG) nr 1234/2007, eller
2. de produkter som förtecknas i bilaga I till  Europaparlamentets och rådets förordning (EU) nr 1379/2013 av  den 11 december 2013 om den gemensamma marknadsordningen för  fiskeri- och vattenbruksprodukter, om ändring av rådets  förordningar (EG) nr 1184/2006 och (EG) nr 1224/2009 och om  upphävande av rådets förordning (EG) nr 104/2000,
penningmarknadsinstrument: statsskuldväxlar, inlåningsbevis,  företagscertifikat och andra instrument som normalt omsätts på  penningmarknaden, dock inte betalningsmedel,
råvaruderivat: detsamma som i artikel 2.1.30 i förordningen om  marknader för finansiella instrument,
statspapper: ett skuldinstrument som emitteras av en statlig  emittent,
utsläppsrätter: sådana utsläppsrätter som består av enheter  som erkänts med avseende på kraven i Europaparlamentets och  rådets direktiv 2003/87/EG av den 13 oktober 2003 om ett  system för handel med utsläppsrätter för växthusgaser inom  gemenskapen och om ändring av rådets direktiv 96/61/EG, i  lydelsen enligt Europaparlamentets och rådets förordning (EU)  nr 421/2014,
överlåtbara värdepapper: sådana värdepapper utom  betalningsmedel som kan bli föremål för handel på  kapitalmarknaden, exempelvis
1. aktier i aktiebolag och motsvarande andelsrätter i andra  typer av företag samt depåbevis för aktier,
2. obligationer och andra skuldförbindelser inklusive  depåbevis för sådana värdepapper, och
3. andra värdepapper som ger rätt att överlåta eller förvärva  sådana överlåtbara värdepapper som anges i 1 och 2, eller som  resulterar i en kontantavveckling som beräknas utifrån kurser  på överlåtbara värdepapper, valutor, räntor eller  avkastningar, råvaror eller andra index eller mått.
Ytterligare bestämmelser om vad som omfattas av definitionerna  i första stycket finns i kommissionens delegerade förordning 
(EU) 2017/565 av den 25 april 2016 om komplettering av  Europaparlamentets och rådets direktiv 2014/65/EU vad gäller  organisatoriska krav och villkor för verksamheten i  värdepappersföretag, och definitioner för tillämpning av det  direktivet (den delegerade förordningen till MiFID II).
Lag (2023:94)
.
Benämningar för vissa EU-rättsakter
4 a §
I denna lag betyder
direktivet om marknader för finansiella  instrument: Europaparlamentets och rådets direktiv 2014/65/EU  av den 15 maj 2014 om marknader för finansiella instrument och  om ändring av direktiv 2002/92/EG och av direktiv 2011/61/EU,  i lydelsen enligt Europaparlamentets och rådets direktiv (EU) 
2024/790,
kapitaltäckningsdirektivet: Europaparlamentets och rådets  direktiv 2013/36/EU av den 26 juni 2013 om behörighet att  utöva verksamhet i kreditinstitut och om tillsyn av  kreditinstitut, om ändring av direktiv 2002/87/EG och om  upphävande av direktiven 2006/48/EG och 2006/49/EG, i lydelsen  enligt Europaparlamentets och rådets direktiv (EU) 2021/338,
krishanteringsdirektivet: Europaparlamentets och rådets  direktiv 2014/59/EU av den 15 maj 2014 om inrättande av en ram  för återhämtning och resolution av kreditinstitut och  värdepappersföretag och om ändring av rådets  direktiv 82/891/EEG och Europaparlamentets och rådets direktiv 
2001/24/EG, 2002/47/EG, 2004/25/EG, 2005/56/EG, 2007/36/EG, 
2011/35/EU, 2012/30/EU och 2013/36/EU samt Europaparlamentets  och rådets förordningar (EU) nr 1093/2010 och (EU) nr 
648/2012, i lydelsen enligt Europaparlamentets och rådets  direktiv (EU) 2019/2034,
marknadsmissbruksförordningen: Europaparlamentets och rådets  förordning (EU) nr 596/2014 av den 16 april 2014 om  marknadsmissbruk (marknadsmissbruksförordning) och om  upphävande av Europaparlamentets och rådets direktiv 2003/6/EG  och kommissionens direktiv 2003/124/EG, 2003/125/EG och 
2004/72/EG,
prospektförordningen: Europaparlamentets och rådets förordning 
(EU) 2017/1129 av den 14 juli 2017 om prospekt som ska  offentliggöras när värdepapper erbjuds till allmänheten eller  tas upp till handel på en reglerad marknad, och om upphävande  av direktiv 2003/71/EG,
tillsynsförordningen: Europaparlamentets och rådets förordning 
(EU) nr 575/2013 av den 26 juni 2013 om tillsynskrav för  kreditinstitut och om ändring av förordning (EU) nr 648/2012,
värdepappersbolagsdirektivet: Europaparlamentets och rådets  direktiv (EU) 2019/2034 av den 27 november 2019 om tillsyn av  värdepappersföretag och om ändring av direktiven 2002/87/EG, 
2009/65/EG, 2011/61/EU, 2013/36/EU, 2014/59/EU och 2014/65/EU,  i den ursprungliga lydelsen,
värdepappersbolagsförordningen: Europaparlamentets och rådets  förordning (EU) 2019/2033 av den 27 november 2019 om  tillsynskrav för värdepappersföretag och om ändring av  förordningarna (EU) nr 1093/2010, (EU) nr 575/2013, (EU) nr 
600/2014 och (EU) nr 806/2014,
öppenhetsdirektivet: Europaparlamentets och rådets direktiv 
2004/109/EG av den 15 december 2004 om harmonisering av  insynskraven angående upplysningar om emittenter vars  värdepapper är upptagna till handel på en reglerad marknad och  om ändring av direktiv 2001/34/EG, i lydelsen enligt  Europaparlamentets och rådets direktiv 2013/50/EU.
Lag (2025:316)
.
Definitioner av olika aktörer
4 b §
I denna lag betyder anknutet ombud: en fysisk eller  juridisk person som har träffat avtal med ett svenskt  värdepappersinstitut eller ett utländskt värdepappersföretag  som hör hemma inom EES om att för bara detta instituts eller  företags räkning
1. marknadsföra investerings- eller sidotjänster,
2. ta emot eller vidarebefordra instruktioner eller order  avseende investeringstjänster eller finansiella instrument,
3. placera finansiella instrument, eller
4. tillhandahålla investeringsrådgivning avseende dessa  instrument eller tjänster,
behörig myndighet: i Sverige Finansinspektionen och i särskilt  angivna fall Bolagsverket och i övrigt en utländsk myndighet  som har behörighet att utöva tillsyn över utländska  värdepappersföretag och företag som driver en reglerad marknad  eller annan motsvarande marknad eller som har behörighet att  utöva tillsyn över emittenter vars överlåtbara värdepapper är  upptagna till handel på en reglerad marknad,
börs: ett svenskt aktiebolag eller en svensk ekonomisk  förening som har fått tillstånd enligt denna lag att driva en  eller flera reglerade marknader,
central motpart: detsamma som i artikel 2.1 i  Europaparlamentets och rådets förordning (EU) nr 648/2012,
emittent: i fråga om aktier aktiebolaget och i fråga om annat  finansiellt instrument utgivaren eller utfärdaren av  instrumentet,
handelsplats: en reglerad marknad, en multilateral  handelsplattform (MTF-plattform) eller en organiserad  handelsplattform (OTF-plattform),
handelsplattform: en MTF-plattform eller en OTF-plattform,
huvudsakligen kommersiell koncern: en koncern vars  huvudsakliga verksamhet inte är
1. tillhandahållande av investeringstjänster eller sådana  tjänster som avses i 7 kap. 1 § lagen (2004:297) om bank- och  finansieringsrörelse, eller
2. verksamhet som marknadsgarant för råvaruderivat,
kreditinstitut: en bank, ett kreditmarknadsföretag eller ett  utländskt bank- eller kreditföretag som driver bank- eller  finansieringsrörelse från filial i Sverige,
leverantör av datarapporteringstjänster: detsamma som i  artikel 2.1.36a i förordningen om marknader för finansiella  instrument,
litet och icke-sammanlänkat värdepappersbolag: ett  värdepappersbolag som anses vara ett litet och icke-
sammanlänkat värdepappersföretag enligt artikel 12.1 i  värdepappersbolagsförordningen,
marknadsgarant: en person som på fortlöpande basis åtagit sig  att på finansiella marknader handla för egen räkning genom att  köpa och sälja finansiella instrument med utnyttjande av egna  tillgångar till priser som fastställts av denne,
marknadsoperatör: en börs eller en eller flera juridiska  personer i ett annat land inom EES som driver en eller flera  reglerade marknader,
MTF-plattform: ett multilateralt system inom EES som sammanför  flera tredjeparters köp- och säljintressen i finansiella  instrument - inom systemet och i enlighet med icke  skönsmässiga regler - så att det leder till ett kontrakt,
OTF-plattform: ett multilateralt system inom EES som inte är  en reglerad marknad eller en MTF-plattform, och inom vilket  flera tredjeparters köp- och säljintressen i obligationer,  strukturerade finansiella produkter, utsläppsrätter eller  derivat kan interagera inom systemet så att det leder till ett  kontrakt,
professionell kund: en sådan kund som avses i 9 kap. 4 eller 
5 §,
reglerad marknad: ett multilateralt system inom EES som  sammanför eller möjliggör sammanförande av ett flertal köp-  och säljintressen i finansiella instrument från tredjepart -  regelmässigt, inom systemet och i enlighet med icke  skönsmässiga regler - så att det leder till ett kontrakt,
statlig emittent: någon av följande som emitterar  skuldinstrument:
1. Europeiska unionen,
2. en stat inom EES, inbegripet förvaltningar, organ eller en  särskild funktion i staten,
3. när det gäller en federal stat inom EES, en delstat i  federationen,
4. en särskild funktion för flera stater inom EES,
5. en internationell finansinstitution som etablerats av minst  två stater inom EES och vars mål är att ordna finansiering och  tillhandahålla finansiellt bistånd till de stater som har  eller riskerar att få allvarliga finansieringsproblem, och
6. Europeiska investeringsbanken,
systematisk internhandlare: ett värdepappersinstitut som
1. på ett organiserat, frekvent och systematiskt sätt handlar  för egen räkning i aktier, depåbevis, börshandlade fonder,  certifikat och andra liknande finansiella instrument genom att  utföra kundorder utanför en reglerad marknad eller en  handelsplattform utan att driva ett multilateralt system,  eller
2. väljer att vara systematisk internhandlare,
tillväxtmarknad för små och medelstora företag: en MTF-
plattform som är registrerad som en tillväxtmarknad för små  och medelstora företag hos Finansinspektionen enligt 11 kap. 
13-15 §§ eller hos en behörig myndighet i ett annat land inom  EES,
utländskt kreditinstitut: ett kreditinstitut enligt 1 kap. 5 §  första stycket 21 lagen om bank- och finansieringsrörelse,
utländskt värdepappersföretag: ett utländskt företag som i  hemlandet har tillstånd att driva värdepappersrörelse,
värdepappersbolag: ett svenskt aktiebolag som har fått  tillstånd enligt denna lag att driva värdepappersrörelse och  som inte är ett bankaktiebolag eller ett kreditmarknadsbolag  enligt lagen om bank- och finansieringsrörelse,
värdepapperscentral: en värdepapperscentral enligt  definitionen i artikel 2.1.1 i förordningen om  värdepapperscentraler,
värdepappersinriktat holdingföretag: ett värdepappersinriktat  holdingföretag enligt definitionen i artikel 4.1.23 i  värdepappersbolagsförordningen, och
värdepappersinstitut: ett värdepappersbolag, ett svenskt  kreditinstitut som har fått tillstånd enligt denna lag att  driva värdepappersrörelse eller ett utländskt företag som  driver värdepappersrörelse från filial i Sverige eller genom  att använda anknutna ombud etablerade i Sverige.
Lag (2025:316)
.
Definitioner av olika tjänster och verksamheter
4 c §
I denna lag betyder
handel för egen räkning: handel med utnyttjande av egna  tillgångar som leder till transaktioner med ett eller flera  finansiella instrument,
investeringsrådgivning: tillhandahållande av personliga  rekommendationer till en kund i fråga om en eller flera  transaktioner som avser finansiella instrument,
investeringstjänster och investeringsverksamheter: de tjänster  och verksamheter som anges i 2 kap. 1 §, i fråga om de  instrument som avses i 1 kap. 4 §,
portföljförvaltning: förvaltning av ett eller flera  finansiella instrument på diskretionär basis enligt uppdrag  från enskilda kunder,
sidotjänster: de tjänster som anges i 2 kap. 2 §,
sidoverksamheter:
1. för ett värdepappersbolag de verksamheter som anges i 
2 kap. 3 och 4 §§, och
2. för en börs de verksamheter som anges i 13 kap. 12 §,
utförande av order på kunders uppdrag: köp eller försäljning  av ett eller flera finansiella instrument på kunders uppdrag,  inbegripet ingående av avtal för att sälja finansiella  instrument som utfärdats av ett värdepappersinstitut eller ett  utländskt värdepappersföretag vid tidpunkten för utfärdandet  av dessa, och
värdepappersrörelse: verksamhet som består i att yrkesmässigt  tillhandahålla investeringstjänster eller utföra  investeringsverksamhet.
Lag (2024:115)
.
Övriga definitioner
5 §
I denna lag betyder
algoritmisk handel: handel med finansiella instrument där en  datoralgoritm automatiskt bestämmer enskilda orderparametrar  med begränsat eller inget mänskligt ingripande,
betydande filial: en filial som är betydande enligt  artikel 51.1 i Europaparlamentets och rådets direktiv 
2013/36/EU av den 26 juni 2013 om behörighet att utöva  verksamhet i kreditinstitut och om särskild tillsyn av  kreditinstitut, om ändring av direktiv 2002/87/EG och om  upphävande av direktiven 2006/48/EG och 2006/49/EG, i lydelsen  enligt Europaparlamentets och rådets direktiv (EU) 2021/338,
blandat finansiellt holdingföretag: ett holdingföretag enligt  artikel 4.1.40 i värdepappersbolagsförordningen,
blandat finansiellt moderholdingföretag inom EES: ett inom EES  etablerat blandat finansiellt holdingföretag som inte självt  är ett dotterföretag till ett
1. kreditinstitut, värdepappersbolag eller EES-institut, eller
2. annat blandat finansiellt holdingföretag eller ett  finansiellt holdingföretag som är etablerat i något annat land  inom EES,
byte av finansiellt instrument: att sälja ett finansiellt  instrument och köpa ett annat finansiellt instrument eller  utöva en rättighet att göra en ändring avseende ett befintligt  finansiellt instrument,
börshandlad fond: en fond där minst en andels- eller  aktieklass handlas hela dagen på minst en handelsplats och med  minst en marknadsgarant som vidtar åtgärder för att  säkerställa att andels- eller aktiepriset på handelsplatsen  inte i betydande grad skiljer sig från dess  nettotillgångsvärde och, i tillämpliga fall, från dess  preliminära nettotillgångsvärde,
direkt elektroniskt tillträde: ett handelsplatsarrangemang där  en deltagare på en handelsplats ger en person tillåtelse att  använda deltagarens handelskod så att personen elektroniskt  kan vidarebefordra order avseende ett finansiellt instrument  direkt till handelsplatsen,
EES: Europeiska ekonomiska samarbetsområdet,
EES-institut: ett utländskt kreditinstitut eller ett utländskt  värdepappersföretag som är hemmahörande i något annat land  inom EES än Sverige,
elektroniskt format: ett annat varaktigt medium än papper,
filial: ett avdelningskontor med självständig förvaltning,  varvid även ett utländskt värdepappersföretags etablering av  flera driftställen i Sverige ska anses som en enda filial,
finansiellt holdingföretag: ett holdingföretag enligt artikel 
4.1.20 i tillsynsförordningen,
finansiellt institut: ett finansiellt institut enligt artikel 
4.1.14 i värdepappersbolagsförordningen,
finansiellt moderholdingföretag inom EES: ett inom EES  etablerat finansiellt holdingföretag som inte självt är ett  dotterföretag till ett
1. kreditinstitut, värdepappersbolag eller EES-institut, eller
2. annat finansiellt holdingföretag eller ett blandat  finansiellt holdingföretag som är etablerat i något land inom  EES,
hemland: det land där ett företag har fått tillstånd att driva  sådan verksamhet som avses i denna lag,
holdingföretag med blandad verksamhet: holdingföretag enligt  artikel 4.1.22 i tillsynsförordningen,
kapitalbas:
1. för andra värdepappersbolag än sådana som avses i 1 kap. 
2 § första stycket 7 c-g lagen (2014:968) om särskild tillsyn  över kreditinstitut och värdepappersbolag, detsamma som i  artikel 9 i värdepappersbolagsförordningen,
2. för övriga företag, detsamma som i artikel 72 i  tillsynsförordningen,
koncern:
1. i 8 a, 8 b och 25 b kap., detsamma som i 2 kap. 1 § lagen 
(2015:1016) om resolution,
2. i övriga kapitel, detsamma som i 1 kap. 11 och 12 §§  aktiebolagslagen (2005:551), varvid det som sägs om moderbolag  tillämpas även på andra juridiska personer än aktiebolag,
koncernåterhämtningsplan: en plan som upprättats av ett  moderföretag inom EES i syfte att identifiera åtgärder som de  företag i en grupp som omfattas av gruppbaserad tillsyn avser  att vidta för att bevara eller återställa koncernens eller ett  i koncernen ingående värdepappersbolags eller utländskt  värdepappersföretags finansiella ställning och livskraft efter  en betydande försämring av den finansiella situationen,
kvalificerat innehav: ett direkt eller indirekt ägande i ett  företag, om innehavet beräknat på det sätt som anges i 5 a §  representerar tio procent eller mer av kapitalet eller av  samtliga röster eller annars möjliggör ett väsentligt  inflytande över ledningen av företaget,
likvid marknad: en marknad för ett finansiellt instrument  eller en klass av finansiella instrument, där det ständigt  finns beredda och villiga köpare och säljare, enligt en  bedömning utifrån
1. den genomsnittliga transaktionsfrekvensen och  transaktionsvolymen under ett antal marknadsvillkor,
2. antalet och typen av marknadsaktörer, och
3. den genomsnittliga storleken på skillnader mellan köp- och  säljkurser (spreadar),
make-whole-klausul: en klausul som syftar till att skydda  investeraren genom att säkerställa att emittenten av en  obligation, vid förtida inlösen av obligationen, är skyldig  att till innehavaren betala ett belopp motsvarande summan av
1. nettonuvärdet av återstående förväntade kupongbetalningar  fram till förfallodagen, och
2. kapitalbeloppet för den obligation som ska lösas in,
matchad principalhandel: en transaktion
1. där en mellanhand träder in mellan köpare och säljare på  ett sådant sätt att mellanhanden under transaktionens  utförande aldrig exponeras för marknadsrisk,
2. där båda sidor av transaktionen genomförs samtidigt, och
3. som genomförs till ett pris som innebär att mellanhanden  inte gör någon vinst eller förlust, förutom tidigare  tillkännagivna arvoden eller avgifter för transaktionen,
moderföretag inom EES: ett moderinstitut inom EES, ett  finansiellt moderholdingföretag inom EES eller ett blandat  finansiellt moderholdingföretag inom EES,
moderinstitut inom EES: ett kreditinstitut, värdepappersbolag  eller
EES-institut som är ett moderföretag och som inte självt är  ett dotterföretag till ett
1. annat kreditinstitut, värdepappersbolag eller EES-institut,  eller
2. finansiellt holdingföretag eller ett blandat finansiellt  holdingföretag som är etablerat i något land inom EES,
multilateralt system: ett multilateralt system enligt  definitionen i artikel 2.1.11 i förordningen om marknader för  finansiella instrument,
samordnande tillsynsmyndighet: en behörig myndighet som  ansvarar för att utöva gruppbaserad tillsyn av moderinstitut  inom EES och av värdepappersbolag och kreditinstitut som  kontrolleras av finansiella moderholdingföretag inom EES eller  blandade finansiella moderholdingföretag inom EES,
små och medelstora företag: företag som har ett genomsnittligt  börsvärde som understeg 200 miljoner euro beräknat på  slutkurser för de tre föregående kalenderåren,
startkapital:
1. för andra värdepappersbolag än sådana som avses i 1 kap. 2 
§ första stycket 7 c och g lagen om särskild tillsyn över  kreditinstitut och värdepappersbolag, det kapital som för  värdepappersföretag avses i artikel 3.1.18 i  värdepappersbolagsdirektivet,
2. för övriga företag, det kapital som avses i artikel 4.51 i  tillsynsförordningen,
strukturerad insättning: en insättning enligt definitionen i 
2 § lagen (1995:1571) om insättningsgaranti, som måste betalas  helt på förfallodagen enligt villkor som innebär att eventuell  ränta eller premie ska beräknas utifrån
1. ett index eller en kombination av index, med undantag för  ränteindex,
2. ett finansiellt instrument eller en kombination av  finansiella instrument,
3. en råvara eller en kombination av råvaror eller andra icke-
fungibla tillgångar,
4. en valutakurs eller en kombination av valutakurser, eller
5. andra faktorer,
strukturerade finansiella produkter: detsamma som i artikel 
2.1.28 i förordningen om marknader för finansiella instrument,
teknik för algoritmisk högfrekvenshandel: en teknik för  algoritmisk handel som kännetecknas av
1. att infrastrukturen är avsedd att minimera fördröjning 
(latens) genom samlokalisering, närvärdskap eller elektroniskt  höghastighetstillträde,
2. att systemet beslutar när en order ska initieras,  genereras, styras eller utföras utan mänsklig medverkan för  enskilda handelstransaktioner eller enskilda order, och
3. stor mängd intradagsmeddelanden som utgör order, bud eller  annulleringar,
teknik för distribuerade liggare: sådan teknik som avses i  artikel 2.1 i Europaparlamentets och rådets förordning (EU) 
2022/858 av den 30 maj 2022 om en pilotordning för  marknadsinfrastrukturer som baseras på teknik för  distribuerade liggare och om ändring av förordningarna (EU) nr 
600/2014 och (EU) nr 909/2014 samt direktiv 2014/65/EU,
varaktigt medium: ett medel som
1. gör det möjligt för kunden att bevara information som  riktas till denne personligen på ett sätt som är tillgängligt  för användning i framtiden och under en tid som är lämplig med  hänsyn till vad som är avsikten med informationen, och
2. möjliggör oförändrad återgivning av den bevarade  informationen, och
återhämtningsplan: en plan som upprättas av ett  värdepappersbolag i syfte att vidta åtgärder som bolaget avser  att vidta för att bevara eller återställa sin finansiella  ställning och livskraft efter en betydande försämring av den  finansiella situationen.
Lag (2025:316)
.
5 a §
Vid bedömningen av om ett innehav utgör ett  kvalificerat innehav enligt 5 § ska följande bestämmelser i 4  kap. lagen (1991:980) om handel med finansiella instrument  tillämpas:
- 2 § första stycket 1 om depåbevis,
- 4 § om beräkning av innehavet,
- 5 § andra stycket om beräkning av antalet aktier eller  röstetal,
- 12 § 1 och 2 om undantag för aktier som innehas för  clearing och avveckling eller förvaltas för någon annans  räkning,
- 13 § om aktier som ingår i handelslager,
- 14 § om aktier som innehas av marknadsgaranter, samt
- 16 och 17 §§ om undantag för vissa moderföretag.
Vid bedömningen ska också tillämpas föreskrifter
- om aktier som innehas av marknadsgaranter, som har  meddelats med stöd av 7 kap. 1 § 3 lagen om handel med  finansiella instrument eller 23 kap. 15 § 1 denna lag, och
- om undantag för vissa moderföretag, som har meddelats med  stöd av 7 kap. 1 § 4 lagen om handel med finansiella  instrument.
Det som föreskrivs om aktier i de bestämmelser som ska  tillämpas enligt första och andra styckena ska också  tillämpas för andra andelar i företag.
Aktier eller andelar som ett värdepappersinstitut eller ett  kreditinstitut som driver finansieringsrörelse innehar till  följd av verksamhet enligt 2 kap. 1 § 6 ska dock inte  beaktas vid bedömningen, under förutsättning att
1. rösträtten inte utnyttjas eller används på annat sätt för  att ingripa i emittentens förvaltning, samt
2. aktierna eller andelarna avyttras inom ett år från  förvärvet.
Det som föreskrivs i fjärde stycket ska gälla också för  aktier eller andelar som innehas under motsvarande  förutsättningar av ett utländskt värdepappersföretag eller av  ett utländskt kreditinstitut som driver  finansieringsrörelse.
Lag (2017:1187)
.
6 §
Ett värdepappersbolag och ett annat företag har nära förbindelser, om
1. det ena företaget direkt eller indirekt genom dotterbolag äger minst 20 procent av kapitalet eller disponerar över minst 20 procent av samtliga röster i det andra företaget,
2. det ena företaget direkt eller indirekt utgör moderföretag till det andra eller det finns en annan likartad förbindelse mellan företagen, eller
3. båda företagen är dotterföretag till eller har en likartad förbindelse med en och samma juridiska person eller står i ett motsvarande förhållande till en och samma fysiska person.
Nära förbindelser har även en fysisk person och ett värdepappersbolag, om
1. den fysiska personen
a) äger minst 20 procent av kapitalet i värdepappersbolaget,
b) disponerar över minst 20 procent av samtliga röster i värdepappersbolaget, eller
c) på annat sätt har sådant inflytande över värdepappersbolaget att personens ställning motsvarar den som ett moderföretag har i förhållande till ett dotterföretag, eller
2. det finns annan likartad förbindelse mellan denna person och värdepappersbolaget.
Hemmedlemsstat
7 §
Sverige är hemmedlemsstat för en utgivare som har sitt säte här, om utgivaren
1. är ett aktiebolag som har gett ut aktier som är upptagna till handel på en reglerad marknad, eller
2. har gett ut sådana skuldebrev som avses i 18 kap. 2 § första stycket och som
a) vart och ett har ett nominellt värde som understiger motsvarande 1 000 euro, och
b) är upptagna till handel på en reglerad marknad.
8 §
Sverige är hemmedlemsstat för en utgivare som inte har säte i en stat inom EES, om
1. utgivaren har gett ut aktier eller sådana skuldebrev som avses i 18 kap. 2 § första stycket och vart och ett av skuldebreven har ett nominellt värde som understiger motsvarande 1 000 euro,
2. utgivarens aktier eller skuldebrev är upptagna till handel på en reglerad marknad i Sverige, och
3. utgivaren har valt att Sverige ska vara hemmedlemsstat och inom tre månader från den dag aktierna eller skuldebreven först togs upp till handel offentliggjort valet enligt 9 b §.
En utgivare som avses i första stycket får ändra sitt val av hemmedlemsstat, om aktierna eller skuldebreven inte längre är upptagna till handel på en reglerad marknad i Sverige.
Sverige är i så fall inte längre hemmedlemsstat när utgivaren offentliggjort ändringen av valet enligt 9 b §.
Lag (2015:960)
.
9 §
Sverige är hemmedlemsstat för en emittent i andra fall än som anges i 7 och 8 §§, om denne har gett ut eller utfärdat överlåtbara värdepapper som är upptagna till handel på en reglerad marknad och emittenten har valt att Sverige ska vara hemmedlemsstat och inom tre månader från den dag de överlåtbara värdepapperen först togs upp till handel offentliggjort valet enligt 9 b §.
En emittent får välja att Sverige ska vara hemmedlemsstat bara om emittenten har sitt säte här eller om de överlåtbara värdepapperen är upptagna till handel på en reglerad marknad i Sverige.
En emittent som har valt att Sverige ska vara hemmedlemsstat får ändra detta val tidigast efter tre år, om inte
1. förutsättningarna i första stycket dessförinnan har upphört att gälla, eller
2. de överlåtbara värdepapperen inte längre är upptagna till handel på en reglerad marknad i Sverige.
Lag (2015:960)
.
9 a §
Sverige är hemmedlemsstat för en emittent i andra fall än som anges i 7-9 §§, om emittentens överlåtbara värdepapper är upptagna till handel på en reglerad marknad i Sverige och emittenten inom tre månader från den 1 februari 2016 eller den dag emittentens överlåtbara värdepapper först togs upp till handel inte valt att någon annan stat ska vara hemmedlemsstat och offentliggjort valet enligt 9 b §.
Första stycket omfattar inte
1. emittenter av sådana aktier eller skuldebrev som avses i 7 § som har säte inom EES, och
2. emittenter som innan den 1 februari 2016 har valt en hemmedlemsstat inom EES som inte är Sverige och meddelat valet till den behöriga myndigheten i hemmedlemsstaten.
Sverige ska inte längre vara hemmedlemsstat för en emittent som avses i första stycket om emittenten har valt en annan hemmedlemsstat inom EES än Sverige och offentliggjort valet enligt 9 b §.
Lag (2015:960)
.
9 b §
En emittent ska offentliggöra valet av hemmedlemsstat enligt 8-9 a §§ och anmäla valet till
1. Finansinspektionen, och
2. de behöriga myndigheterna i de stater inom EES där emittentens överlåtbara värdepapper är upptagna till handel på en reglerad marknad.
Om emittenten har sitt säte i en annan stat inom EES än Sverige, ska valet dessutom anmälas till den behöriga myndigheten i den staten.
Lag (2015:960)
.
Överlåtbara värdepapper som är upptagna till handel i en annan stat inom EES
10 §
Om Sverige är hemmedlemsstat för en emittent vars  överlåtbara värdepapper inte är upptagna till handel på en  reglerad marknad i Sverige efter ansökan av emittenten, men  är upptagna till handel på en reglerad marknad i en annan  stat inom EES efter en sådan ansökan, ska 15 kap. 8 § om  förändringar i rättigheter och om nya emissioner samt  följande bestämmelser i 18 kap. tillämpas av emittenten:
- 1 § om skyldighet att utse ett finansiellt institut,
- 2-6 §§ om utgivare av skuldebrev, och
- 7-12 §§ om utgivare som inte har säte i en stat inom EES.
Av 16 kap. 1 § framgår att bestämmelserna i 16 kap. är  tillämpliga på sådana emittenter som anges i första  stycket.
Lag (2016:1313)
.
Tystnadsplikt
11 §
Den som är eller har varit knuten till ett  värdepappersbolag, en börs, en leverantör av  datarapporteringstjänster eller en central motpart som  anställd eller uppdragstagare får inte obehörigen röja eller  utnyttja vad han eller hon i anställningen eller under  uppdraget har fått veta om någon annans affärsförhållanden  eller personliga förhållanden.
Uppgift i en anmälan eller en utsaga om en misstänkt  överträdelse av en bestämmelse som gäller för verksamheten får  inte obehörigen röjas, om uppgiften kan avslöja anmälarens  eller den anmäldes identitet.
I det allmännas verksamhet tillämpas i stället bestämmelserna  i offentlighets- och sekretesslagen (2009:400).
I 5 a § kreditupplysningslagen (1973:1173) finns bestämmelser  som innebär att det som gäller om tystnadsplikt enligt första  stycket inte hindrar att uppgifter i vissa fall utväxlas för  kreditupplysningsändamål.
Lag (2024:115)
.
Uppgiftsskyldighet
11 a §
I 16 kap. 10 a § föräldrabalken finns bestämmelser om skyldighet för värdepappersbolag att lämna uppgifter till överförmyndaren.
Lag (2008:914)
.
11 b §
Ett värdepappersbolag, en börs och en central motpart  ska på begäran av Polismyndigheten, Skatteverket,  Säkerhetspolisen eller Tullverket lämna uppgifter om enskildas  förhållanden till företaget, om uppgifterna behövs i ett  enskilt fall i myndighetens verksamhet för att förebygga,  förhindra eller upptäcka brottslig verksamhet som innefattar  brott för vilket det i straffskalan ingår fängelse i ett år  eller mer. Uppgifterna ska lämnas utan dröjsmål och i  elektronisk form.
Ett värdepappersbolag, en börs eller en central motpart eller  den som är verksam i någon av de verksamheterna får inte  obehörigen röja för kunden eller för någon utomstående att en  myndighet har gjort en begäran eller att uppgifter har lämnats  enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:178)
.
12 §
Ett värdepappersbolag, en börs och en central motpart är  skyldiga att lämna ut uppgifter om enskildas förhållanden till  företaget om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2024:855)
.
Meddelandeförbud
13 §
Den undersökningsledare eller åklagare som begär  uppgifter enligt 12 § får besluta att värdepappersbolaget,  börsen eller den centrala motparten samt dess  styrelseledamöter och anställda inte får röja för kunden eller  för någon utomstående att uppgifter har lämnats enligt 12 §  eller att det pågår en förundersökning, en utredning om  självständigt förverkande, ett ärende om rättslig hjälp i  brottmål eller ett ärende om erkännande och verkställighet av  en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas bara om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
Lag (2024:855)
.
Ansvarsbestämmelse
14 §
Till böter döms den som uppsåtligen eller av grov oaktsamhet bryter mot ett meddelandeförbud enligt 13 §.
Anmälningsskyldighet
15 §
Den som är anställd eller uppdragstagare i en börs  och som normalt kan antas ha tillgång till  insiderinformation, ska till arbetsgivaren skriftligen anmäla  innehav av finansiella instrument och ändringar i  innehavet.
Vid tillämpningen av första stycket ska  finansiella instrument som ägs av make eller sambo till den  anmälningsskyldige likställas med den anmälningsskyldiges  egna. Detsamma gäller finansiella instrument som ägs av  omyndiga barn som står under den anmälningsskyldiges  vårdnad.
Lag (2018:1623)
.
16 §
En börs ska föra förteckning över sådana anmälningar  om innehav av finansiella instrument som gjorts enligt 
15 §.
Lag (2018:1623)
.
Bemyndiganden
17 §
Regeringen eller den myndighet som regeringen bestämmer  får meddela föreskrifter om
1. hur uppgifter enligt 11 b § första stycket och 12 § ska  lämnas,
2. vilka som är anmälningsskyldiga enligt 15 §, och
3. vad en förteckning enligt 16 § ska innehålla.
Lag (2025:178)
.
ANDRA  AVDELNINGEN
Värdepappersrörelse
2 kap. Tillståndspliktig värdepappersrörelse m.m.
Tillståndsplikt
Investeringstjänster och investeringsverksamheter
1 §
För att driva värdepappersrörelse krävs tillstånd av  Finansinspektionen, om inte något annat framgår av denna lag.  Tillstånd får ges för
1. mottagande och vidarebefordran av order i fråga om ett  eller flera finansiella instrument,
2. utförande av order på kunders uppdrag,
3. handel för egen räkning,
4. portföljförvaltning,
5. investeringsrådgivning,
6. garantigivning avseende finansiella instrument och  placering av finansiella instrument med ett fast åtagande,
7. placering av finansiella instrument utan fast åtagande,
8. drift av MTF-plattformar, och
9. drift av OTF-plattformar.
Lag (2017:679)
.
1 a §
Tillstånd för en investeringstjänst enligt 1 § 1, 2 och 
4-7 omfattar även att tjänsten tillhandahålls avseende en  strukturerad insättning.
Lag (2017:679)
.
1 b §
Har upphävts genom
lag (2025:316)
.
Sidotjänster
2 §
Ett värdepappersbolag får efter tillstånd av  Finansinspektionen som ett led i rörelsen
1. förvara finansiella instrument för kunders räkning och ta  emot medel med redovisningsskyldighet, dock inte  tillhandahålla eller föra värdepapperskonton på högsta nivå 
(central kontoföringstjänst),
2. lämna kunder kredit för att kunden, genom  värdepappersbolaget, ska kunna genomföra en transaktion i ett  eller flera finansiella instrument,
3. lämna råd till företag om kapitalstruktur,  företagsstrategi och liknande frågor samt lämna råd och  utföra tjänster vid fusioner och företagsuppköp,
4. utföra valutatjänster om dessa har samband med  investeringstjänster,
5. utarbeta och sprida investerings- och finansanalyser samt  andra former av allmänna rekommendationer rörande handel med  finansiella instrument,
6. utföra tjänster i samband med garantigivning avseende  finansiella instrument,
7. utföra investeringstjänster, investeringsverksamhet och  sidotjänster avseende underliggande faktorer till sådana  finansiella derivatinstrument som avses i punkterna 2-4 och 7  i definitionen i 1 kap. 4 §, och
8. ta emot kunders medel på konto för att underlätta  värdepappersrörelsen.
Tillstånd enligt första stycket 8 får ges bara tillsammans  med tillstånd enligt första stycket 2.
Lag (2017:679)
.
Sidoverksamheter
3 §
Ett värdepappersbolag får efter tillstånd av  Finansinspektionen driva annan verksamhet än att  tillhandahålla de sidotjänster som anges i 2 §.
Ett värdepappersbolag får efter tillstånd av  Finansinspektionen driva valutahandel.
Tillstånd enligt första stycket behövs inte för att bedriva  försäkringsdistribution under de förutsättningar som  föreskrivs i lagen (2018:1219) om försäkringsdistribution.
Ett värdepappersbolag får
1. utföra datarapporteringstjänster enligt förordningen om  marknader för finansiella instrument, och
2. tillhandahålla gräsrotsfinansieringstjänster enligt  Europaparlamentets och rådets förordning (EU) 2020/1503 av den 
7 oktober 2020 om europeiska leverantörer av  gräsrotsfinansieringstjänster för företag och om ändring av  förordning (EU) 2017/1129 och om ändring av direktiv (EU) 
2019/1937.
Lag (2021:904)
.
4 §
I lagen (1993:931) om individuellt pensionssparande finns bestämmelser om rätt för värdepappersinstitut att driva pensionssparrörelse.
Lag (2013:579)
.
4 a §
I Europaparlamentets och rådets förordning (EU) 
2019/1238 av den 20 juni 2019 om en paneuropeisk privat  pensionsprodukt (PEPP-produkt) finns bestämmelser om att ett  värdepappersbolag som har tillstånd enligt 1 § 4 får utveckla  och distribuera PEPP-produkter.
I förordningen finns det även bestämmelser om att ett  värdepappersbolag som har tillstånd enligt 1 § 5 får  distribuera PEPP-produkter.
Lag (2022:1757)
.
Undantag från tillståndsplikt
5 §
Tillstånd enligt 1 § behövs inte för
1. Sveriges riksbank, Riksgäldskontoret och Kammarkollegiet,
2. anknutna ombud för de verksamheter som anges i 1 kap. 
4 b §,
3. börs som driver verksamhet med stöd av sitt tillstånd,
4. försäkringsföretag med tillstånd enligt  försäkringsrörelselagen (2010:2043) och tjänstepensionsföretag  med tillstånd enligt lagen (2019:742) om  tjänstepensionsföretag,
5. företag inom en koncern som tillhandahåller  investeringstjänster uteslutande till andra företag i  koncernen,
6. fysiska och juridiska personer som tillhandahåller  investeringstjänster, om tjänsten tillhandahålls tillfälligt i  samband med annan yrkesmässig verksamhet som regleras av
a) bestämmelser i lag eller annan författning, eller
b) etiska regler som avser yrkesverksamheten i fråga och som  inte utesluter att tjänsten tillhandahålls,
7. fysiska och juridiska personer som för egen räkning handlar  med andra finansiella instrument än råvaruderivat eller  utsläppsrätter eller derivat hänförliga till utsläppsrätter  och som inte tillhandahåller andra investeringstjänster eller  utför annan investeringsverksamhet med andra finansiella  instrument än råvaruderivat eller utsläppsrätter eller derivat  hänförliga till utsläppsrätter, såvida de inte
a) är marknadsgaranter,
b) är deltagare på en reglerad marknad eller en MTF-plattform,  med undantag av icke-finansiella enheter som på en  handelsplats genomför transaktioner som avser  likviditetshanteringen eller som på ett objektivt mätbart sätt  minskar risker som står i direkt samband med  affärsverksamheten eller likviditetsförvaltningen hos dem  eller de koncerner de ingår i,
c) tillämpar en teknik för algoritmisk högfrekvenshandel,  eller
d) handlar för egen räkning vid utförandet av kundorder,
8. företag som tillhandahåller investeringstjänster som  uteslutande består i förvaltning av ett program som syftar  till delägarskap för de anställda i företaget,
9. företag som tillhandahåller både
a) investeringstjänster som uteslutande består i förvaltning  av program som syftar till delägarskap för de anställda i  företaget, och
b) andra investeringstjänster än sådana som anges i a  uteslutande till andra företag i koncernen,
10. fondbolag, förvaltningsbolag och fondföretag som får driva  verksamhet enligt lagen (2004:46) om värdepappersfonder samt  AIF-förvaltare som får driva verksamhet enligt lagen 
(2013:561) om förvaltare av alternativa investeringsfonder i  andra fall än efter registrering enligt 2 kap. den lagen,
11. företag som handlar med råvaruderivat, utsläppsrätter  eller derivat hänförliga till utsläppsrätter för egen räkning  utan att utföra kundorder, eller tillhandahåller  investeringstjänster i fråga om sådana instrument till  kunderna i sin huvudsakliga verksamhet, om
a) detta utgör en kompletterande verksamhet eller, om  företaget ingår i en koncern, detta utgör en kompletterande  verksamhet sett till koncernen i dess helhet,
b) företaget inte ingår i en koncern vars huvudsakliga  verksamhet utgörs av tillhandahållande av investeringstjänster  eller sådana tjänster som avses i 7 kap. 1 § lagen (2004:297)  om bank- och finansieringsrörelse eller verksamhet som  marknadsgarant för råvaruderivat,
c) företaget inte tillämpar en teknik för algoritmisk  högfrekvenshandel, och
d) företaget på begäran rapporterar till Finansinspektionen på  vilken grund företaget har bedömt att verksamheten endast är  en kompletterande verksamhet,
12. fysiska och juridiska personer som tillhandahåller  investeringsrådgivning inom ramen för annan yrkesmässig  verksamhet än sådan som omfattas av bestämmelserna i denna  lag, om det inte lämnas någon specifik ersättning för  rådgivningen,
13. fysiska och juridiska personer som utför  investeringsverksamhet, dock inte drift av en  andrahandsmarknad, eller tillhandahåller investeringstjänster  rörande råvaruderivat för att fullgöra uppgifter
- enligt Europaparlamentets och rådets direktiv 2009/72/EG av  den 13 juli 2009 om gemensamma regler för den inre marknaden  för el och om upphävande av direktiv 2003/54/EG, i den  ursprungliga lydelsen,
- enligt Europaparlamentets och rådets direktiv 2009/73/EG av  den 13 juli 2009 om gemensamma regler för den inre marknaden  för naturgas och om upphävande av direktiv 2003/55/EG, i den  ursprungliga lydelsen,
- enligt Europaparlamentets och rådets förordning (EG) nr 
714/2009 av den 13 juli 2009 om villkor för tillträde till nät  för gränsöverskridande elhandel och om upphävande av  förordning (EG) nr 1228/2003 eller enligt sådana  nätföreskrifter eller riktlinjer som har antagits enligt  förordningen, eller
- enligt Europaparlamentets och rådets förordning (EG) nr 
715/2009 av den 13 juli 2009 om villkor för tillträde till  naturgasöverföringsnäten och om upphävande av förordning (EG)  nr 1775/2005 eller enligt sådana nätföreskrifter eller  riktlinjer som har antagits enligt förordningen, om
a) personen är en sådan systemansvarig för överföringssystemet  som avses i artikel 2.4 i Europaparlamentets och rådets  direktiv 2009/72/EG, i den ursprungliga lydelsen, eller  artikel 2.4 i Europaparlamentets och rådets direktiv 
2009/73/EG, i den ursprungliga lydelsen,
b) personen tillhandahåller tjänster till en systemansvarig  som avses i a och fullgör uppgifterna för den systemansvariges  räkning, eller
c) personen är operatör eller förvaltare av  energibalanseringssystem, rörledningsnät eller system för  balansering av tillgången och efterfrågan på energi,
14. företag som är verksamhetsutövare enligt 5 § lagen 
(2020:1173) om vissa utsläpp av växthusgaser som handlar med  utsläppsrätter för egen räkning, om
a) företaget inte tillhandahåller andra investeringstjänster  eller ägnar sig åt annan investeringsverksamhet, och
b) företaget inte tillämpar en teknik för algoritmisk  högfrekvenshandel,
15. värdepapperscentraler med tillstånd enligt artikel 16 i  förordningen om värdepapperscentraler för att tillhandahålla  de tjänster som uttryckligen anges i avsnitten A och B i  bilagan till den förordningen, och
16. leverantörer av gräsrotsfinansieringstjänster enligt  definitionen i artikel 2.1 e i Europaparlamentets och rådets  förordning (EU) 2020/1503 för att tillhandahålla de tjänster  som anges i artikel 2.1 a ii i den förordningen.
Tillstånd krävs inte heller för sådan förvaltning av  finansiella instrument som är reglerad i någon annan lag.
Lag (2025:316)
.
6 §
I 4 kap. finns ytterligare undantag från tillståndsplikt för vissa företag som hör hemma inom EES.
3 kap. Tillstånd för svenska företag
Värdepappersbolag
Förutsättningar för tillstånd
1 §
Tillstånd att driva värdepappersrörelse ska ges ett svenskt aktiebolag, om
1. bolaget har sitt huvudkontor i Sverige,
2. bolagsordningen inte strider mot denna lag eller någon annan författning,
3. det finns skäl att anta att den planerade verksamheten kommer att drivas enligt bestämmelserna i denna lag och andra författningar som reglerar bolagets verksamhet,
4. den som har eller kan förväntas komma att få ett kvalificerat innehav i bolaget bedöms lämplig att utöva ett väsentligt inflytande över ledningen av ett värdepappersbolag,
5. den som ska ingå i styrelsen för bolaget eller vara verkställande direktör i det, eller vara ersättare för någon av dem, har tillräcklig insikt och erfarenhet för att delta i ledningen av ett värdepappersbolag och även i övrigt är lämplig för en sådan uppgift,
6. styrelsen i sin helhet har tillräcklig kunskap och erfarenhet för att leda bolaget, och
7. bolaget uppfyller de villkor i övrigt som anges i denna lag.
Tillstånd att driva sidoverksamhet enligt 2 kap. 3 § första stycket ska ges ett värdepappersbolag, om det finns särskilda skäl och verksamheten kan komma att underlätta rörelsen.
Lag (2014:985)
.
2 §
Vid bedömningen enligt 1 § första stycket 4 av om en  innehavare är lämplig ska dennes anseende och kapitalstyrka  beaktas. Det ska också beaktas om det finns skäl att anta att
1. innehavaren kommer att motverka att värdepappersbolagets  verksamhet drivs på ett sätt som är förenligt med kraven i  denna lag och andra författningar som reglerar företagets  verksamhet, eller
2. innehavet har samband med eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om den som kommer att ha ett kvalificerat innehav i bolaget är  ett finansiellt holdingföretag eller ett blandat finansiellt  holdingföretag ska det vid bedömningen av innehavarens  anseende särskilt beaktas om dess ledning uppfyller de krav  som ställs på ledningen i ett sådant företag enligt 3 kap. 5 §  lagen (2014:968) om särskild tillsyn över kreditinstitut och  värdepappersbolag respektive 5 kap. 16 § lagen (2006:531) om  särskild tillsyn över finansiella konglomerat.
Om bolaget har eller kan förväntas komma att få nära  förbindelser med någon annan, får tillstånd ges bara om  förbindelserna inte hindrar en effektiv tillsyn av  värdepappersbolaget.
Lag (2022:676)
.
Godkännande av bolagsordning
3 §
Bolagsordningen för ett värdepappersbolag skall godkännas av Finansinspektionen i samband med att det får tillstånd att driva värdepappersrörelse.
4 §
Ett värdepappersbolag som har beslutat att ändra sin bolagsordning skall hos Finansinspektionen ansöka om godkännande av ändringen. Ändringen skall godkännas om bolagsordningen stämmer överens med denna lag och andra författningar samt i övrigt innehåller de särskilda bestämmelser som behövs med hänsyn till omfattningen och arten av bolagets verksamhet.
Ett beslut om ändring av bolagsordning får inte registreras innan ändringen har godkänts.
Styrelse och revisor
5 §
Ett värdepappersbolag ska ha en styrelse med minst tre ledamöter. Bolaget ska ha en verkställande direktör.
Den som är verkställande direktör får inte vara ordförande i styrelsen. Finansinspektionen får, efter ansökan från värdepappersbolaget, medge undantag från detta förbud.
Ett värdepappersbolag ska ha minst en revisor. Minst en revisor som bolagsstämman utsett ska vara auktoriserad revisor.
Lag (2014:985)
.
5 a §
Bestämmelser om revision av värdepappersbolag som har  tillstånd enligt 2 kap. 2 § första stycket 2 och 8 eller vars  överlåtbara värdepapper är upptagna till handel på en  reglerad marknad finns även i Europaparlamentets och rådets  förordning (EU) nr 537/2014 av den 16 april 2014 om särskilda  krav avseende lagstadgad revision av företag av allmänt  intresse och om upphävande av kommissionens beslut 
2005/909/EG.
Lag (2016:438)
.
5 b §
I fråga om revisionsutskott ska ett värdepappersbolag  som har tillstånd enligt 2 kap. 2 § första stycket 2 och 8  anses som ett sådant aktiebolag som avses i 8 kap. 49 a §  aktiebolagslagen (2005:551).
Lag (2016:438)
.
5 c §
För värdepappersbolag vars överlåtbara värdepapper är  upptagna till handel på en reglerad marknad finns det  bestämmelser om uppdragstid för revisorn i 9 kap. 21 a §  aktiebolagslagen (2005:551).
Även ett värdepappersbolag som har tillstånd enligt 2 kap. 
2 § första stycket 2 och 8 i denna lag ska i fråga om  uppdragstid för revisorn anses som ett sådant aktiebolag som  avses i 9 kap. 21 a § aktiebolagslagen.
Möjligheten enligt 9 kap. 21 a § aktiebolagslagen att  förlänga revisionsuppdraget till högst tjugo eller tjugofyra  år gäller dock inte uppdrag i ett värdepappersbolag.
Lag (2016:438)
.
5 d §
För andra värdepappersbolag än sådana som avses i 5 c §  gäller följande i fråga om uppdragstid för revisorn.
Uppdraget som revisor får gälla högst sju år i följd.  Revisorn får därefter inte delta i revisionen om inte minst  fyra år har förflutit sedan han eller hon lämnade  uppdraget.
Om revisorn är ett registrerat revisionsbolag  gäller, i stället för andra stycket, att den huvudansvariga  revisorn ska bytas ut senast efter sju år. Han eller hon får  därefter inte delta i revisionen om inte minst tre år har  förflutit sedan han eller hon var huvudansvarig för  revisionen.
Lag (2016:438)
.
5 e §
I fråga om en domstols entledigande av revisorn ska ett  värdepappersbolag som har tillstånd enligt 2 kap. 2 § första  stycket 2 och 8 anses som ett sådant aktiebolag som avses i 
9 kap. 22 a § aktiebolagslagen (2005:551).
Lag (2016:438)
.
Startkapital
6 §
Ett värdepappersbolag ska ha ett startkapital som vid  tidpunkten för beslut om tillstånd motsvarar
1. minst 5 000 000 euro om
a) bolagets verksamhet ska innefatta mottagande av medel på  konto enligt 2 kap. 2 § första stycket 8, eller
b) bolaget är ett sådant som avses i 1 kap. 2 § första stycket 
7 g lagen (2014:968) om särskild tillsyn över kreditinstitut  och värdepappersbolag,
2. minst 750 000 euro om bolaget ska driva verksamhet som  avses i 2 kap. 1 § 3 eller 6,
3. minst 150 000 euro om inte högre belopp krävs enligt 1  eller 2, och
4. minst 75 000 euro om bolaget ska driva enbart verksamhet  som avses i 2 kap. 1 § 1, 2, 4, 5 eller 7 och inte kommer att  inneha kunders medel eller värdepapper.
Startkapitalet ska för värdepappersbolag som avses i första  stycket 1 vara sammansatt enligt artikel 72 i  tillsynsförordningen. För övriga värdepappersbolag ska  startkapitalet vara sammansatt enligt artikel 9 i  värdepappersbolagsförordningen.
Lag (2022:192)
.
Kapitaltäckning
7 §
Bestämmelser om kapitaltäckning finns i
- värdepappersbolagsförordningen,
- tillsynsförordningen,
- lagen (2014:968) om särskild tillsyn över kreditinstitut och  värdepappersbolag, och
- lagen (2014:966) om kapitalbuffertar.
Lag (2021:480)
.
Ansökan om tillstånd
8 §
Ett aktiebolag får ansöka om tillstånd innan bolaget har registrerats i aktiebolags- eller europabolagsregistret.
Om ett aktiebolag har ansökt om tillstånd inom sex månader från stiftelseurkundens undertecknande, räknas den tid som anges i 2 kap. 22 § aktiebolagslagen (2005:551) från tillståndsbeslutet.
Samråd med andra behöriga myndigheter
9 §
Finansinspektionen ska innan den beslutar om tillstånd  samråda med behörig myndighet i ett annat land inom EES, om  bolaget
1. är eller kan förväntas bli dotterföretag till ett  värdepappersföretag, en marknadsoperatör, ett kreditinstitut  eller ett försäkringsföretag med auktorisation i det  landet,
2. är eller kan förväntas bli dotterföretag till  moderföretaget till ett värdepappersföretag, ett  kreditinstitut, ett företag för elektroniska pengar eller ett  försäkringsföretag med auktorisation i det landet, eller
3. kontrolleras eller kan förväntas komma att kontrolleras av  samma fysiska eller juridiska personer som har ägarkontroll  över ett värdepappersföretag, ett kreditinstitut, ett företag  för elektroniska pengar eller ett försäkringsföretag med  auktorisation i det landet.
Lag (2017:679)
.
Kreditinstitut
10 §
Tillstånd för ett svenskt kreditinstitut att driva värdepappersrörelse skall ges om den planerade verksamheten kan antas komma att drivas enligt bestämmelserna i denna lag och andra författningar som reglerar institutets verksamhet.
Verksamhetsplan
11 §
En ansökan om tillstånd enligt detta kapitel skall innehålla en verksamhetsplan för den avsedda verksamheten.
Bemyndiganden
12 §
Regeringen eller den myndighet som regeringen bestämmer får meddela föreskrifter om
1. vilka poster som får räknas in i startkapitalet enligt 6 §, och
2. vilka krav som enligt 1 § första stycket 5 och 6 samt 24 kap. 3 § andra stycket 1 ska ställas på den som ska ingå i styrelsen eller vara verkställande direktör i ett värdepappersbolag, eller vara ersättare för någon av dem och på styrelsen i dess helhet.
Lag (2014:985)
.
4 kap. Utländska företags verksamhet i Sverige
Företag hemmahörande inom EES
1 §
Ett utländskt företag som hör hemma inom EES och som i  hemlandet har tillstånd att driva värdepappersrörelse behöver  inte tillstånd enligt 2 kap. 1 §. Ett sådant företag får
1. driva värdepappersrörelse från filial i Sverige eller  genom att använda ett anknutet ombud som är etablerat här i  landet med början två månader efter det att  Finansinspektionen från en behörig myndighet i företagets  hemland har tagit emot en underrättelse som innehåller
a) en verksamhetsplan för den avsedda verksamheten i Sverige  med uppgift om filialens eller det anknutna ombudets  organisation, och
b) uppgift om filialens eller det anknutna ombudets adress  och ansvariga ledning, och
2. driva värdepappersrörelse genom att från sitt hemland  erbjuda och tillhandahålla tjänster med början så snart  Finansinspektionen från en behörig myndighet i företagets  hemland har tagit emot en underrättelse som innehåller en  verksamhetsplan för den avsedda verksamheten med uppgift om  vilka tjänster som ska erbjudas och om huruvida företaget  avser att använda ett anknutet ombud som är etablerat i  företagets hemland.
Finansinspektionen får besluta att verksamhet får påbörjas  tidigare än vad som anges i första stycket 1.
Lag (2017:679)
.
2 §
Tillstånd enligt 2 kap. 1 § behövs inte heller för
1. ett utländskt värdepappersföretag hemmahörande inom EES som driver en handelsplattform och som i Sverige vidtar åtgärder för att underlätta för deltagare här att använda dess system,
2. utländska kreditinstitut som driver verksamhet med stöd av 4 kap. 1 eller 2 § lagen (2004:297) om bank- och finansieringsrörelse, och
3. utländska finansiella institut som driver verksamhet med stöd av 4 kap. 3 § lagen om bank- och finansieringsrörelse.
3 §
Ett företag som driver värdepappersrörelse med stöd av 1 eller 2 § får i Sverige driva bara sådan verksamhet som omfattas av verksamhetstillståndet i hemlandet.
Om ett företag som avses i första stycket driver värdepappersrörelse från filial i Sverige och använder ett anknutet ombud, skall ombudet anses ingå i företagets filial.
Företag hemmahörande utanför EES
4 §
Ett företag som hör hemma utanför EES får efter tillstånd  av Finansinspektionen driva värdepappersrörelse från filial i  Sverige. Tillstånd till filialetablering ska ges om
1. företaget står under betryggande tillsyn av en behörig  myndighet i hemlandet och det har tillstånd i hemlandet för  att tillhandahålla de tjänster och driva den verksamhet som  ansökan avser,
2. företagets hemland har vidtagit nödvändiga åtgärder för att  motverka penningtvätt och finansiering av terrorism,
3. det har inrättats samarbetsarrangemang mellan  Finansinspektionen och den behöriga myndigheten i det land där  företaget hör hemma som inbegriper bestämmelser som reglerar  informationsutbyte i syfte att bevara marknadens integritet  och skydda investerare,
4. filialen fritt förfogar över ett tillräckligt startkapital,
5. det har utsetts en eller flera personer som ska ha ansvaret  för ledningen av filialen, och dessa uppfyller kraven i 3 kap. 
1 § 5 och 6 och 5 §,
6. företagets hemland har ingått ett avtal med Sverige, som  uppfyller normerna i artikel 26 i OECD:s modellavtal för  skatter på inkomst och förmögenhet och säkerställer ett  effektivt informationsutbyte i skatteärenden, inklusive  eventuella multilaterala skatteavtal,
7. filialen tillhör ett investerarskydd som har godkänts eller  erkänts i enlighet med Europaparlamentets och rådets direktiv 
97/9/EG av den 3 mars 1997 om system för ersättning till  investerare, i den ursprungliga lydelsen, och
8. det finns skäl att anta att den planerade verksamheten  kommer att drivas enligt bestämmelserna i denna lag,  förordningen om marknader för finansiella instrument,  föreskrifter som meddelats med stöd av lagen och andra  författningar som gäller för företagets verksamhet i Sverige.
Lag (2025:316)
.
5 §
En ansökan om tillstånd enligt 4 § skall innehålla en verksamhetsplan för den avsedda verksamheten.
6 §
Ett företag med tillstånd enligt 4 § får efter tillstånd  av Finansinspektionen tillhandahålla sidotjänster enligt 2  kap. 2 § eller driva sidoverksamhet enligt 2 kap. 3 §.  Tillstånd får bara ges om företaget får tillhandahålla  motsvarande tjänster eller driva motsvarande verksamhet i  sitt hemland.
Tillstånd enligt 2 kap. 2 § första stycket 2 och 8 får bara  ges om insättningar hos filialen omfattas av garanti enligt  lagen (1995:1571) om insättningsgaranti eller av en utländsk  garanti som
1. omfattar insättningar som anges i 2 § lagen om  insättningsgaranti, och
2. åtminstone motsvarar garantin enligt 4 och 4 c §§ lagen om  insättningsgaranti.
Lag (2016:627)
.
7 §
Finansinspektionen ska inom sex månader från det att en  fullständig ansökan om tillstånd enligt 4 § har lämnats in  underrätta företaget om sitt beslut i tillståndsfrågan.
Lag (2017:679)
.
8 §
Ett företag som avses i 4 § och som har fått  tillstånd att driva värdepappersrörelse från filial i Sverige  ska tillhandahålla ändamålsenliga rapporteringssystem för  anställda som vill göra anmälningar om misstänkta  överträdelser av bestämmelser som gäller för verksamheten.
Lag (2018:328)
.
9 §
I förordningen om marknader för finansiella instrument  finns ytterligare bestämmelser om möjligheten för företag som  hör hemma utanför EES att under vissa förutsättningar  tillhandahålla investeringstjänster eller utföra  investeringsverksamhet inom EES.
Lag (2017:679)
.
10 §
Har upphävts genom
lag (2019:132)
.
5 kap. Svenska företags verksamhet utomlands
Filialverksamhet inom EES
1 §
Ett värdepappersbolag som avser att driva  värdepappersrörelse från en filial eller genom att använda  ett anknutet ombud som är etablerat i ett annat land inom EES  ska underrätta Finansinspektionen innan verksamheten  påbörjas. Underrättelsen ska innehålla
1. en verksamhetsplan för den avsedda verksamheten med  uppgift om filialens och det anknutna ombudets organisation,  och
2. uppgift om i vilket land filialen ska inrättas och det  anknutna ombudet användas samt om filialens och det anknutna  ombudets adresser och ansvariga ledningar.
Första stycket gäller även ett svenskt kreditinstitut som har  tillstånd enligt 3 kap. 10 § och som avser att driva  värdepappersrörelse genom att använda ett anknutet ombud  etablerat i ett annat land inom EES.
Lag (2017:679)
.
2 §
Finner Finansinspektionen i fall som avses i 1 § att det inte finns skäl att ifrågasätta värdepappersbolagets administrativa struktur eller finansiella situation, skall inspektionen inom tre månader från det att underrättelsen togs emot lämna över den till den behöriga myndigheten i det land där filialen skall inrättas. Tillsammans med underrättelsen skall inspektionen lämna uppgift om investerarskydd och insättningsgaranti som gäller för kunder hos värdepappersbolaget.
Finansinspektionen skall underrätta värdepappersbolaget när inspektionen lämnar över underrättelsen enligt första stycket.
Om Finansinspektionen finner att det inte finns förutsättningar för att lämna över den underrättelse som avses i första stycket, skall inspektionen meddela beslut om det inom tre månader från det att underrättelsen togs emot.
3 §
Om ett värdepappersbolag avser att ändra något som  angetts i bolagets underrättelse till Finansinspektionen  enligt 1 §, ska bolaget skriftligen underrätta inspektionen  minst en månad innan ändringen genomförs. Finansinspektionen  ska underrätta den behöriga myndigheten i det andra landet om  ändringen.
Om Finansinspektionen finner att ändringen inte får göras,  ska inspektionen meddela beslut om det inom en månad från det  att underrättelsen kom in till inspektionen. Den behöriga  myndigheten i det andra landet ska omedelbart underrättas om  beslutet.
Vid ändring av investerarskydd eller insättningsgaranti som  avses i 2 § första stycket ska Finansinspektionen underrätta  den behöriga myndigheten i det land där filialen finns om  ändringen.
Första-tredje styckena gäller även ett svenskt kreditinstitut  som har tillstånd enligt 3 kap. 10 § och som avser att driva  värdepappersrörelse genom att använda ett anknutet ombud  etablerat i ett annat land inom EES.
Lag (2017:679)
.
Gränsöverskridande verksamhet inom EES
4 §
Ett värdepappersbolag som avser att driva  värdepappersrörelse i ett annat land inom EES, genom att  erbjuda och tillhandahålla tjänster utan att inrätta filial  där, ska underrätta Finansinspektionen innan verksamheten  påbörjas. Underrättelsen ska innehålla
1. en verksamhetsplan för den avsedda verksamheten med  uppgift om vilka tjänster som ska erbjudas,
2. uppgift om i vilket land verksamheten ska drivas, och
3. uppgift om huruvida bolaget avser att använda ett anknutet  ombud etablerat i Sverige för verksamheten i det andra  landet.
Finansinspektionen ska inom en månad från det att  underrättelsen togs emot lämna över den och verksamhetsplanen  till den behöriga myndigheten i det land där verksamheten ska  drivas.
Lag (2017:679)
.
5 §
Om ett värdepappersbolag avser att ändra något som angetts i bolagets underrättelse eller verksamhetsplan till Finansinspektionen efter det att bolaget börjat driva verksamhet i det andra landet, skall bolaget skriftligen underrätta inspektionen minst en månad innan ändringen genomförs. Finansinspektionen skall underrätta den behöriga myndigheten i det andra landet om ändringen.
6 §
Ett svenskt kreditinstitut som har tillstånd enligt 3  kap. 10 § och som avser att driva värdepappersrörelse i ett  annat land inom EES genom anknutet ombud etablerat i Sverige,  ska underrätta Finansinspektionen innan verksamheten påbörjas  om vilket det anknutna ombudet är.
Finansinspektionen ska inom en månad från det att  underrättelsen togs emot lämna över den till den behöriga  myndigheten i det land där verksamheten ska drivas.
Lag (2017:679)
.
7 §
Ett värdepappersbolag som avser att vidta åtgärder i ett  annat land inom EES för att underlätta för deltagare på  distans att få tillträde till bolagets handelsplattform ska  innan sådana åtgärder påbörjas underrätta Finansinspektionen.  Finansinspektionen ska inom en månad från det att  underrättelsen togs emot lämna över den till den behöriga  myndigheten i det land där åtgärderna ska vidtas. På begäran  ska Finansinspektionen till samma myndighet lämna uppgifter  om vilka från det landet som deltar på bolagets  handelsplattform.
Första stycket gäller även ett svenskt kreditinstitut som har  tillstånd enligt 3 kap. 10 § och som avser att vidta åtgärder  i ett annat land inom EES för att underlätta för deltagare på  distans att få tillträde till institutets handelsplattform.
Lag (2017:679)
.
Filialverksamhet utanför EES
8 §
Ett värdepappersbolag får efter tillstånd av Finansinspektionen inrätta filial i ett land utanför EES.
Ansökan om tillstånd skall innehålla
1. en verksamhetsplan för den avsedda verksamheten med uppgift om filialens organisation, och
2. uppgift om i vilket land filialen skall inrättas samt om filialens adress och ansvariga ledning.
6 kap. Särskilda bestämmelser om anknutna ombud
Registrering m.m.
1 §
Ett svenskt värdepappersinstitut eller ett utländskt  värdepappersföretag som hör hemma inom EES som har träffat  avtal med ett anknutet ombud som är etablerat i Sverige, ska  anmäla ombudet för registrering hos Bolagsverket. Institutet  eller företaget ska innan det träffar ett sådant avtal  kontrollera att det anknutna ombudet har tillräckliga  kunskaper och kvalifikationer för den verksamhet som det ska  driva samt att det även i övrigt är lämpligt att driva sådan  verksamhet.
I en anmälan enligt första stycket ska det anges vilken  verksamhet som ombudet ska driva.
Lag (2017:679)
.
2 §
Har upphävts genom
lag (2017:679)
.
3 §
Ett anknutet ombud får inte påbörja sin verksamhet som anknutet ombud förrän registrering har skett.
Information till kund
4 §
Ett svenskt värdepappersinstitut eller ett utländskt  värdepappersföretag som hör hemma inom EES ska se till att  ett anknutet ombud som det har anmält för registrering enligt 
1 § informerar kunderna om
1. vilket värdepappersinstitut eller utländskt  värdepappersföretag det företräder,
2. vilka befogenheter det har, och
3. att institutet eller företaget är ansvarigt för ren  förmögenhetsskada som ombudet genom sin verksamhet  uppsåtligen eller av oaktsamhet orsakar kunden.
Lag (2017:679)
.
Ansvar för ren förmögenhetsskada
5 §
Ett svenskt värdepappersinstitut eller ett utländskt  värdepappersföretag som hör hemma inom EES som har träffat  avtal med ett anknutet ombud är ansvarigt för ren  förmögenhetsskada som ombudet genom sin verksamhet  uppsåtligen eller av oaktsamhet orsakar en kund.
Lag (2017:679)
.
Rörelseregler
6 §
Ett svenskt värdepappersinstitut eller ett utländskt  värdepappersföretag som hör hemma inom EES ska fortlöpande se  till att anknutna ombud som det har anmält för registrering  enligt 1 § uppfyller
1. kraven på kunskaper, kvalifikationer och lämplighet enligt 
1 § första stycket, och
2. det som enligt 8 kap. 15 § och 9 kap. 1 och 10-29 §§  gäller för värdepappersinstitut.
Lag (2017:679)
.
Registreringsmyndighet
7 §
Bolagsverket är registreringsmyndighet för anknutna ombud  som avses i 1 §. Hos Bolagsverket förs register över anknutna  ombud, där de uppgifter som enligt lag eller andra  författningar ska tas in i register skrivs in.
Lag (2017:679)
.
8 §
Om den som har gjort en registreringsanmälan inte har följt det som gäller om anmälan eller om det finns något annat hinder för registrering, skall Bolagsverket förelägga denne att yttra sig i frågan eller göra rättelse inom viss tid.
Om den som har gjort anmälan inte följer ett föreläggande enligt första stycket, skall anmälan skrivas av. En upplysning om detta skall tas in i föreläggandet.
Om det även sedan anmälaren har yttrat sig finns hinder för registrering som anmälaren har haft tillfälle att yttra sig över, skall Bolagsverket vägra registrering. Om det finns skäl för det, får dock verket ge den som har gjort anmälan tillfälle att yttra sig på nytt innan beslut fattas i ärendet.
Avregistrering
9 §
Bolagsverket skall avregistrera ett anknutet ombud om
1. det värdepappersinstitut eller det värdepappersföretag som har träffat avtal med ombudet begär det, eller
2. värdepappersinstitutets eller värdepappersföretagets tillstånd att driva värdepappersrörelse har återkallats.
Bemyndiganden
10 §
Regeringen eller den myndighet som regeringen bestämmer  får meddela föreskrifter om
1. vilka förhållanden som ska redovisas i ett sådant avtal  som avses i 1 kap. 4 b §, och
2. vad svenska värdepappersinstitut och utländska  värdepappersföretag ska iaktta enligt 1 § vid anmälan om  registrering och kontroll av anknutna ombud.
Lag (2017:679)
.
7 kap. Förvärv och innehav av egendom
Innehav av egendom i allmänhet
1 §
Ett värdepappersbolag får inneha bara
1. egendom som behövs för att
a) driva värdepappersrörelse, och
b) tillhandahålla sidotjänster eller driva sidoverksamhet,
2. aktier, andelar och andra finansiella instrument med de  begränsningar som anges i 2-6 §§, och
3. egendom till skyddande av fordran enligt 10-12 §§.
I värdepappersbolagsförordningen och tillsynsförordningen  finns ytterligare bestämmelser om begränsningar av sådana  innehav som avses i första stycket 2.
Lag (2021:480)
.
Förvärv och innehav av aktier, andelar och andra finansiella instrument
Förvärv som ett led i organisationen av verksamheten
2 §
Ett värdepappersbolag får förvärva aktier eller andelar i företag, om förvärvet ingår som ett led i organisationen av verksamheten och annat inte följer av 13 §.
Förvärv som ett led i en normal likviditetsförvaltning
3 §
Ett värdepappersbolag får förvärva finansiella instrument som ett led i en normal likviditetsförvaltning.
Förvärv för investeringsverksamheten handel med finansiella instrument för egen räkning
4 §
Ett värdepappersbolag som har tillstånd att driva värdepappersrörelse enligt 2 kap. 1 § 3 får förvärva finansiella instrument för den verksamheten.
Innehav vid medverkan vid emissioner
5 §
Ett värdepappersbolag som har tillstånd att driva värdepappersrörelse enligt 2 kap. 1 § 6 och som i den rörelsen har förvärvat finansiella instrument, skall avyttra dessa så snart det är lämpligt och senast inom tre år från förvärvet. Om det finns synnerliga skäl, får Finansinspektionen efter ansökan besluta att de finansiella instrumenten får innehas under längre tid.
Förvärv av egna aktier
6 §
Ett värdepappersbolag som har tillstånd att driva värdepappersrörelse enligt 2 kap. 1 § 3 eller 7 får, trots begränsningarna i 19 kap. 7 och 14 §§ aktiebolagslagen
(2005:551), förvärva egna aktier och aktier i moderbolag för att underlätta sådan rörelse. Detta gäller dock bara aktier som är upptagna till handel på en reglerad marknad eller en motsvarande marknad utanför EES.
Innehavet av sådana aktier som anges i första stycket får inte överstiga fem procent av samtliga aktier i något av bolagen.
För aktier som har förvärvats med stöd av första stycket gäller inte bestämmelserna i 19 kap. 9, 16 och 31-37 §§
aktiebolagslagen.
Lag (2010:2075)
.
7 §
Har upphävts genom
lag (2014:985)
.
8 §
Har upphävts genom
lag (2014:985)
.
9 §
Har upphävts genom
lag (2014:985)
.
Innehav av egendom för att skydda en fordran
10 §
För att skydda en egen fordran får ett värdepappersbolag
1. på offentlig auktion, på en reglerad marknad eller en motsvarande marknad utanför EES, på en handelsplattform eller vid exekutiv försäljning köpa egendom som är utmätt eller utgör säkerhet för fordran, och
2. om det finns skäl att anta att bolaget annars skulle lida avsevärd förlust, som betalning för en fordran överta egendom som utgör säkerhet för fordran eller annan egendom.
11 §
Den egendom som ett värdepappersbolag har förvärvat enligt 10 § skall avyttras så snart det är lämpligt och senast när det kan ske utan förlust för värdepappersbolaget. Har egendomen inte avyttrats inom tre år från förvärvet, krävs tillstånd av Finansinspektionen för fortsatt innehav.
12 §
Det som anges i 11 § gäller inte egen aktie eller aktie i moderbolag. För förvärv av sådana aktier gäller bestämmelserna i 19 kap. aktiebolagslagen (2005:551).
Tillstånd till förvärv av egendom i vissa fall
13 §
Ett värdepappersbolag får bara efter tillstånd av Finansinspektionen förvärva egendom i andra fall än som anges i 3-6 §§ om bolagets motprestation motsvarar mer än 25 procent av dess kapitalbas. Tillstånd skall inhämtas före förvärvet.
Tillstånd skall ges om det inte kan antas att förvärvet leder till överträdelse av denna lag eller andra författningar.
Svenska värdepappersinstitut som inte är värdepappersbolag
14 §
Det som anges i 3-6 §§ om värdepappersbolag skall tillämpas också i fråga om svenska värdepappersinstitut som inte är värdepappersbolag.
8 kap. Rörelseregler
Inledande bestämmelser
1 §
Av bestämmelserna om värdepappersinstitut i detta kapitel  ska bara det som anges i 15-20 och 32 §§ tillämpas på  utländska företag som driver värdepappersrörelse i Sverige  enligt 4 kap. 1 § första stycket 1.
Det som anges i 15 § gäller inte för transaktioner som  genomförs mellan deltagarna på en MTF-plattform enligt de  regler som gäller för plattformen eller i förhållandet mellan  deltagarna och det värdepappersinstitut som driver  plattformen.
Lag (2025:316)
.
1 a §
För ett litet och icke-sammanlänkat värdepappersbolag  gäller inte 4 § första eller tredje stycket, 4 c, 5, 6, 7  eller 8 § eller de särskilda krav på en fristående bedömning  av soliditet och likviditet som följer av 3 §.
Finansinspektionen får dock besluta att 3 § och 4 § tredje  stycket ska tillämpas på ett litet och icke-sammanlänkat  värdepappersbolag.
Undantaget i första stycket ska börja tillämpas när  värdepappersbolaget under en sammanhängande sexmånadersperiod  har uppfyllt kriterierna för att anses vara ett litet och  icke-sammanlänkat värdepappersbolag.
Lag (2021:480)
.
1 b §
Om ett värdepappersbolag inte längre uppfyller  kriterierna för att anses vara ett litet och icke-sammanlänkat  värdepappersbolag, ska bolaget snarast underrätta  Finansinspektionen och inom 12 månader börja tillämpa de  bestämmelser som anges i 1 a § första stycket.
Lag (2021:480)
.
1 c §
De värdepappersbolag som avses i 1 kap. 2 § första  stycket 7 c-g lagen (2014:968) om särskild tillsyn över  kreditinstitut och värdepappersbolag ska tillämpa 6 kap. 1-3  och 4-7 §§ lagen (2004:297) om bank- och finansieringsrörelse,  i stället för 8 kap. 3-8 §§ denna lag. Det som i lagen om  bank- och finansieringsrörelse sägs om kreditinstitut ska då  avse värdepappersbolag.
För den som ingår i ett sådant värdepappersbolags styrelse  eller är dess verkställande direktör, eller är ersättare för  någon av dem, ska även 15 kap. 1 a-1 c och 8 a-9 d §§ lagen om  bank- och finansieringsrörelse tillämpas. De värdepappersbolag  som avses i 1 kap. 2 § första stycket 7 g lagen om särskild  tillsyn över kreditinstitut och värdepappersbolag ska även  tillämpa 15 kap. 1 § tredje stycket lagen om bank- och  finansieringsrörelse.
Bolag som avses i 1 kap. 2 § första stycket 7 c och g lagen om  särskild tillsyn över kreditinstitut och värdepappersbolag ska  tillämpa tillsynsförordningen i stället för  värdepappersbolagsförordningen. Det som i tillsynsförordningen  sägs om kreditinstitut ska då avse värdepappersbolag.
Lag (2022:192)
.
2 §
Vid försäljning och rådgivning till kunder som avser  strukturerade insättningar gäller 1 § första stycket, 8 e, 9  och 12-16 §§, 6 kap., 9 kap. 1 §, 2 § första stycket samt 
3-12, 14-17, 20-29, 38, 47 och 49 §§, 23 kap. och 25 kap.
Lag (2017:679)
.
Krav på organisation av verksamheten m.m.
Soliditet och likviditet
3 §
Ett värdepappersbolags rörelse skall drivas på ett sådant sätt att bolagets förmåga att fullgöra sina förpliktelser inte äventyras.
Riskhantering
4 §
Ett värdepappersbolag ska identifiera, mäta, styra,  internt rapportera och ha kontroll över de risker som bolaget  är eller kan bli exponerat för eller som bolaget utsätter  eller kan utsätta andra för. Bolaget ska se till att det har  en tillfredsställande intern kontroll.
Sådana värdepappersbolag som anges i 8 a kap. 1 § ska också  upprätta en återhämtningsplan eller koncernåterhämtningsplan  enligt samma kapitel.
Ett värdepappersbolag ska särskilt se till att dess  företagsrisker, kundrisker, marknadsrisker och andra risker  sammantagna inte medför att dess förmåga att fullgöra sina  förpliktelser äventyras. För att uppfylla detta krav ska  bolaget ha metoder som gör det möjligt att fortlöpande värdera  och upprätthålla ett kapital som till belopp, slag och  fördelning är tillräckligt för att täcka arten och nivån på de  risker som bolaget är eller kan komma att bli exponerat för  eller som bolaget utsätter eller kan utsätta andra för.  Bolaget ska utvärdera dessa metoder för att säkerställa att de  är heltäckande.
Ett värdepappersbolag ska på grundval av de metoder som avses  i tredje stycket fastställa tillräckliga kapitalbasnivåer.
Lag (2021:480)
.
Rapportering av överträdelser
4 a §
Ett värdepappersbolag ska tillhandahålla  ändamålsenliga rapporteringssystem för anställda som vill  göra anmälningar om misstänkta överträdelser av bestämmelser  som gäller för verksamheten.
Lag (2018:328)
.
4 b §
En anställd hos ett värdepappersbolag som har gjort en  anmälan till Finansinspektionen om misstänkta överträdelser  av bestämmelser som gäller för verksamheten får inte göras  ansvarig för att ha åsidosatt någon tystnadsplikt, om  anmälaren hade anledning att anta att en överträdelse hade  skett.
Detsamma gäller om en anställd har gjort en anmälan via det  rapporteringssystem som avses i 4 a §.
Lag (2016:895)
.
Ersättningssystem
4 c §
Ett värdepappersbolag ska ha ett ersättningssystem som  främjar en sund och effektiv riskhantering.
Lag (2021:480)
.
Genomlysning
5 §
Ett värdepappersbolags rörelse ska organiseras och drivas  på ett sådant sätt att bolagets struktur, ansvarskedjor,  förbindelser med andra företag och ställning kan överblickas.
Lag (2021:480)
.
Proportionalitet
6 §
Bestämmelserna i 3-5 §§ skall tillämpas i proportion till arten och omfattningen av värdepappersbolagets verksamheter och dessas komplexitetsgrad.
Styrelsens och verkställande direktörens ansvar
7 §
Styrelsen i ett värdepappersbolag ansvarar för att kraven i 3-5 §§ uppfylls.
8 §
Styrelsen i ett värdepappersbolag skall se till att det finns skriftliga interna riktlinjer och instruktioner i den omfattning som behövs för att uppfylla kraven i 3-6 §§ och för att i övrigt styra rörelsen. Dessa riktlinjer och instruktioner skall utvärderas och ses över regelbundet.
8 a §
Skyldigheten enligt 8 kap. 46 a § aktiebolagslagen
(2005:551) för styrelsen i ett publikt aktiebolag att årligen fastställa en skriftlig arbetsordning för sitt arbete gäller även för styrelsen i ett värdepappersbolag som är ett privat aktiebolag. Detsamma gäller skyldigheten enligt 8 kap. 46 b §
samma lag för styrelsen i ett publikt aktiebolag att i skriftliga instruktioner ange arbetsfördelningen mellan bolagsorganen.
Styrelsens ordförande ska bevaka att styrelsen fullgör de uppgifter som anges i denna paragraf.
Lag (2014:554)
.
8 b §
Den som är ledamot i styrelsen för ett värdepappersbolag eller är dess verkställande direktör får utöver detta uppdrag ha det antal uppdrag som styrelseledamot eller verkställande direktör i andra företag som bedöms lämpligt med hänsyn till omständigheterna i det enskilda fallet samt till arten, omfattningen och komplexiteten hos bolagets verksamhet.
Om ett värdepappersbolag är betydande i fråga om storlek, intern organisation samt verksamhetens art, omfattning och komplexitet, får en styrelseledamot eller verkställande direktör endast inneha en av följande kombinationer av uppdrag:
1. ett uppdrag som verkställande direktör och två uppdrag som styrelseledamot, eller
2. fyra uppdrag som styrelseledamot.
Lag (2014:985)
.
8 c §
Vid tillämpningen av 8 b § andra stycket ska
1. uppdrag inom samma koncern eller i företag där värdepappersbolaget har ett kvalificerat innehav räknas som ett enda uppdrag, och
2. uppdrag i verksamheter och organisationer som inte huvudsakligen har ett kommersiellt syfte inte beaktas.
Om styrelseledamoten representerar svenska staten, gäller inte 8 b § andra stycket.
En styrelseledamot eller verkställande direktör i ett värdepappersbolag som är betydande får, efter tillstånd av Finansinspektionen, ha ytterligare ett uppdrag som styrelseledamot utöver de som anges i 8 b § andra stycket 1 eller 2.
Lag (2014:985)
.
8 d §
Den som är styrelseledamot eller verkställande direktör i ett värdepappersbolag ska avsätta tillräckligt med tid för att kunna utföra sitt uppdrag.
Lag (2014:985)
.
8 e §
Styrelsen i ett värdepappersinstitut ska
1. fastställa och övervaka
a) genomförandet av arrangemang för styrning som säkerställer  en ansvarsfull ledning av institutet där åtskillnad ska göras  mellan funktioner inom organisationen och förebyggande av  intressekonflikter på ett sätt som främjar marknadens  integritet och kundernas intresse,
b) institutets organisation när det gäller tillhandahållandet  av investeringstjänster och utförandet av  investeringsverksamhet,
c) en policy avseende tjänster, verksamhet och produkter som  institutet erbjuder eller tillhandahåller i enlighet med  institutets risktolerans och egenskaperna och behoven hos  institutets kunder, och
d) en policy för ersättning till personer som deltar i  tillhandahållandet av tjänster till kunder, vilken ska syfta  till att främja ansvarsfulla affärsmetoder och en rättvis  behandling av kunder och till att undvika intressekonflikter  i förbindelserna med kunderna, och
2. övervaka och regelbundet
a) bedöma lämpligheten hos och genomförandet av institutets  strategiska mål i tillhandahållandet av investeringstjänster  och utförandet av investeringsverksamhet och sidotjänster,
b) bedöma effektiviteten i institutets styrningsformer,
c) bedöma lämpligheten hos de strategier som avser  tillhandahållandet av tjänster till kunder, och
d) vidta lämpliga åtgärder för att rätta till eventuella  brister.
Styrelsen ska ha tillgång till den information som krävs för  att ha uppsikt över och övervaka verkställande direktörens  beslutsfattande.
Lag (2017:679)
.
Rörlig ersättning
8 f §
Den rörliga ersättningen till en anställd vars funktion eller totala ersättningsnivå innebär att han eller hon kan ha en väsentlig inverkan på ett värdepappersbolags riskprofil får inte vara större än den fasta ersättningen.
Lag (2017:679)
.
Interna riktlinjer, rutiner och system m.m.
9 §
Ett värdepappersinstitut skall upprätta och tillämpa de riktlinjer och rutiner som krävs för att institutets styrelse, de anställda i institutet och institutets anknutna ombud skall följa de regler som gäller för verksamheten. Institutet skall även upprätta och tillämpa regler för dessa personers egna affärer med finansiella instrument.
10 §
Ett värdepappersinstitut ska ha tillräckliga system,  resurser och rutiner för att institutet ska kunna  tillhandahålla investeringstjänster och utföra  investeringsverksamhet kontinuerligt och regelbundet.
Informations- och kommunikationstekniksystem ska uppfylla  kraven i Europaparlamentets och rådets förordning (EU) 
2022/2554 av den 14 december 2022 om digital operativ  motståndskraft för finanssektorn och om ändring av  förordningarna (EG) nr 1060/2009, (EU) nr 648/2012, (EU) nr 
600/2014, (EU) nr 909/2014 och (EU) 2016/1011.
Ett värdepappersinstitut ska ha sunda skyddsmekanismer för  att, i enlighet med kraven i Europaparlamentets och rådets  förordning (EU) 2022/2554, säkerställa skyddet och  autentiseringen vid informationsöverföring och för att  minimera risken för dataförvanskning och obehörig åtkomst till  informationen.
Lag (2024:1285)
.
11 §
Ett värdepappersinstitut ska
1. tillämpa sunda rutiner för
a) förvaltning av verksamheten, och
b) redovisning,
2. ha rutiner för intern kontroll, och
3. ha effektiva metoder för riskbedömning.
Lag (2024:1285)
.
Intressekonflikter
12 §
Ett värdepappersinstitut ska fastställa och tillämpa  effektiva organisatoriska och administrativa förfaranden så  att alla rimliga åtgärder vidtas för att förhindra att  kundernas intressen påverkas negativt av  intressekonflikter.
Lag (2017:679)
.
Produktstyrning
13 §
Ett värdepappersinstitut som producerar finansiella  instrument för försäljning till kunder ska fastställa,  tillämpa och se över en process för godkännande av varje  finansiellt instrument och varje betydande förändring av  existerande instrument innan de marknadsförs eller  distribueras till kunder (produktgodkännande). Processen för  produktgodkännande ska specificera en fastställd målgrupp av  slutkunder för ett finansiellt instrument och säkerställa att  alla relevanta risker för målgruppen bedöms och att den  avsedda distributionsstrategin är förenlig med målgruppen.
Värdepappersinstitutet ska regelbundet se över de finansiella  instrument som institutet erbjuder eller marknadsför, med  beaktande av alla händelser som väsentligt skulle kunna  påverka den potentiella risken för den fastställda  målgruppen, för att bedöma om produkten fortfarande är  förenlig med behoven hos den fastställda målgruppen och om  den avsedda distributionsstrategin fortfarande är lämplig.
Lag (2017:679)
.
14 §
Om ett värdepappersinstitut som producerar finansiella  instrument anlitar någon annan för att distribuera dessa, ska  institutet förse denne med all lämplig information om  instrumenten och processen för produktgodkännande, inbegripet  den fastställda målgruppen för dem.
Om ett värdepappersinstitut erbjuder eller rekommenderar  finansiella instrument som det inte själv producerar, ska  institutet ha adekvata arrangemang för att få sådan  information som avses i första stycket och för att förstå  egenskaperna hos instrumenten och den fastställda målgruppen  för dem.
Lag (2017:679)
.
14 a §
Kraven i 13 § och 14 § första stycket gäller inte om
1. den tillhandahållna investeringstjänsten avser obligationer  utan annat inbäddat derivat än en make-whole-klausul, eller
2. de finansiella instrumenten marknadsförs eller distribueras  uteslutande till jämbördiga motparter.
Lag (2021:967)
.
Kompetenskrav
15 §
Ett värdepappersinstitut ska säkerställa och, på begäran  av Finansinspektionen, kunna visa att de personer som lämnar  investeringsrådgivning eller information om finansiella  instrument, investeringstjänster eller sidotjänster har den  kunskap och kompetens som krävs för att institutet ska  uppfylla sina skyldigheter enligt denna lag.
Lag (2017:679)
.
Dokumentation av utförda tjänster
16 §
Ett värdepappersinstitut ska dokumentera all  investeringsverksamhet och samtliga investeringstjänster,  sidotjänster och transaktioner som det har genomfört.  Dokumentationen ska göras så att Finansinspektionen har  möjlighet att övervaka att institutet har iakttagit kraven i  denna lag och förordningen om marknader för finansiella  instrument samt i föreskrifter som har meddelats med stöd av  lagen.
Dokumentationen ska också göras så att Finansinspektionen har  möjlighet att övervaka att marknadsmissbruksförordningen  följs.
Lag (2017:679)
.
17 §
Dokumentationen enligt 16 § ska inbegripa
1. inspelning av telefonsamtal eller bevarande av elektronisk  kommunikation som avser transaktioner som genomförts vid  handel för egen räkning och tillhandahållande av tjänster som  rör mottagande, vidarebefordran och utförande av order på  kunders uppdrag, och
2. telefonsamtal och elektronisk kommunikation som avses leda  till att en sådan transaktion genomförs eller att en sådan  investeringstjänst tillhandahålls.
För att uppfylla kraven i första stycket ska  värdepappersinstitutet vidta alla rimliga åtgärder för att  spela in alla telefonsamtal och bevara all elektronisk  kommunikation som görs, sänds eller tas emot med utrustning  som institutet tillhandahåller en anställd eller  underleverantör eller som institutet accepterar eller  tillåter att en anställd eller underleverantör använder.
Lag (2017:679)
.
18 §
Ett värdepappersinstitut ska informera sina kunder om  att telefonsamtal eller elektronisk kommunikation mellan  institutet och kunder som leder eller kan leda till  transaktioner kommer att spelas in eller bevaras.  Informationen ska lämnas innan några investeringstjänster  tillhandahålls.
Värdepappersinstitutet får inte per telefon eller via  elektronisk kommunikation tillhandahålla  investeringstjänsterna mottagande och vidarebefordran av  order eller utförande av order till kunder som inte har  informerats enligt första stycket.
Värdepappersinstitutet ska vidta alla rimliga åtgärder för  att förhindra att en anställd eller underleverantör genomför  telefonsamtal eller elektronisk kommunikation som ska spelas  in eller bevaras enligt 17 § med utrustning som inte tillhör  institutet och som gör att institutet inte kan dokumentera  eller kopiera telefonsamtalet eller den elektroniska  kommunikationen.
Lag (2017:679)
.
19 §
Om ett värdepappersinstitut tar emot en order från en  kund på annat sätt än per telefon, ska institutet dokumentera  ordern på ett varaktigt medium.
Lag (2017:679)
.
20 §
Ett värdepappersinstitut ska spara dokumentation enligt 
17 och 19 §§ i minst fem år eller den längre tid, upp till  sju år, som anges i föreskrifter som har meddelats med stöd  av lagen.
Värdepappersinstitutet ska på begäran tillhandahålla berörda  kunder dokumentationen.
Lag (2017:679)
.
Principer för aktieägarengagemang
20 a §
Ett svenskt värdepappersinstitut som när det  tillhandahåller portföljförvaltning investerar i aktier som  är upptagna till handel på en reglerad marknad och som har  getts ut av ett bolag inom EES, ska anta principer för sitt  aktieägarengagemang i fråga om sådana aktier. Av principerna  ska det framgå hur värdepappersinstitutet integrerar  aktieägarengagemanget i sin placeringsstrategi.
Principerna ska beskriva hur värdepappersinstitutet
1. övervakar relevanta frågor om bolag som det investerar i 
(portföljbolag), däribland bolagens strategi, finansiella och  icke-finansiella resultat och risker, kapitalstruktur, sociala  och miljömässiga påverkan och bolagsstyrning,
2. för dialoger med företrädare för portföljbolag,
3. utövar rösträtt och andra rättigheter som är knutna till  aktieinnehavet,
4. samarbetar med andra aktieägare,
5. kommunicerar med relevanta intressenter i portföljbolag,  och
6. hanterar faktiska och potentiella intressekonflikter.
Lag (2019:289)
.
20 b §
Ett värdepappersinstitut som enligt 20 a § ska anta  principer för sitt aktieägarengagemang ska varje år redogöra  för hur principerna har tillämpats.
Redogörelsen ska innehålla
1. en allmän beskrivning av värdepappersinstitutets  röstningsbeteende i portföljbolagen,
2. en förklaring av de viktigaste omröstningarna, och
3. uppgift om i vilka frågor som värdepappersinstitutet har  använt sig av råd eller röstningsrekommendationer från en  röstningsrådgivare.
Av redogörelsen ska det också framgå hur  värdepappersinstitutet har röstat på portföljbolagens stämmor.  Omröstningar som är obetydliga på grund av ämnet eller  storleken på aktieinnehavet behöver dock inte redovisas.
Lag (2019:289)
.
20 c §
Ett värdepappersinstitut får avstå från att uppfylla  ett eller flera av kraven i 20 a och 20 b §§, om institutet  tydligt anger skälen för det.
Lag (2019:289)
.
20 d §
Principerna för aktieägarengagemang enligt 20 a §, den  årliga redogörelsen enligt 20 b § och uppgifter enligt 20 c §  ska hållas tillgängliga utan kostnad på  värdepappersinstitutets webbplats. Om värdepappersinstitutet  inte har en egen webbplats får informationen hållas  tillgänglig på en annan webbplats som enkelt kan nås.
Lag (2019:289)
.
Marknadsövervakning
21 §
Ett värdepappersinstitut som har tillstånd att driva en  handelsplattform eller som på annat sätt organiserar handel i  finansiella instrument enligt 2 kap. 1 § 1 ska
1. övervaka handeln och kursbildningen,
2. se till att handeln sker i överensstämmelse med  institutets regler, denna lag, andra författningar och god  sed på värdepappersmarknaden, och
3. kunna upptäcka systemavbrott.
Värdepappersinstutet ska på begäran av Finansinspektionen ge  inspektionen åtkomst till sitt system för övervakningen av  handeln och kursbildningen.
Värdepappersinstitutet ska omedelbart underrätta  Finansinspektionen om
1. betydande överträdelser av handelsreglerna,
2. otillbörliga marknadsförhållanden,
3. beteenden som kan tyda på överträdelser av  marknadsmissbruksförordningen, och
4. systemavbrott.
Lag (2017:679)
.
21 a §
Ny beteckning genom
lag (2017:679)
.
Uppdragsavtal
22 §
Ett värdepappersinstitut får uppdra åt någon annan att utföra ett visst arbete och vissa funktioner som är av väsentlig betydelse för verksamheten, om institutet svarar för att
1. verksamheten drivs av uppdragstagaren under kontrollerade och säkerhetsmässigt betryggande former, och
2. uppdraget inte väsentligt försämrar kvaliteten på institutets internkontroll och Finansinspektionens möjligheter att övervaka att institutet följer de regler som gäller för verksamheten.
Om ett uppdragsavtal enligt första stycket innebär en väsentlig förändring av förutsättningarna för värdepappersinstitutets tillstånd att driva värdepappersrörelse, skall institutet anmäla detta till Finansinspektionen och samtidigt lämna en redogörelse för uppdragets omfattning.
Lag (2017:679)
.
22 a §
Ny beteckning genom
lag (2017:679)
.
22 b §
Ny beteckning genom
lag (2017:679)
.
Algoritmisk handel
Allmänna krav
23 §
Ett värdepappersinstitut som bedriver algoritmisk handel  ska ha effektiva system och riskkontroller som är anpassade  för den verksamheten. Systemen och kontrollerna ska  säkerställa att institutets handelssystem är motståndskraftiga  och har tillräcklig kapacitet i enlighet med kraven i  kapitel II i Europaparlamentets och rådets förordning (EU) 
2022/2554, att de omfattas av lämpliga handelströsklar och  handelslimiter och att de förhindrar att felaktiga order  skickas eller att systemet på annat sätt fungerar så att det  kan skapa eller bidra till en oordnad marknad.
Värdepappersinstitutet ska också ha effektiva system och  åtgärder för riskkontroll för att säkerställa att  handelssystemen inte kan användas för något ändamål som  strider mot marknadsmissbruksförordningen eller mot reglerna  på en handelsplats till vilken institutet är anslutet.
Värdepappersinstitutet ska ha inrättat effektiva arrangemang  för kontinuerlig drift av verksamheten för att hantera  driftavbrott i sina handelssystem, inbegripet en IKT-
kontinuitetspolicy och IKT-kontinuitetsplaner samt IKT-
relaterade åtgärds- och återställningsplaner för informations-  och kommunikationsteknik som inrättas i enlighet med artikel 
11 i Europaparlamentets och rådets förordning (EU) 2022/2554.  Institutet ska se till att systemen är fullt testade och  lämpligt övervakade för att säkerställa att de uppfyller  kraven i första och andra styckena och kraven i kapitlen II  och IV i samma förordning.
Värdepappersinstitutet ska dokumentera de åtgärder som det har  vidtagit enligt första-tredje styckena så att  Finansinspektionen har möjlighet att övervaka att institutet  har följt denna lag.
Lag (2024:1285)
.
24 §
Ett värdepappersinstitut som bedriver algoritmisk handel  ska anmäla detta till Finansinspektionen och till den  behöriga myndighet som utövar tillsyn över handelsplatsen.
Lag (2017:679)
.
Särskilda krav vid högfrekvenshandel
25 §
Ett värdepappersinstitut som tillämpar en teknik för  algoritmisk högfrekvenshandel ska bevara korrekta och  kronologiska uppgifter om alla sina lagda order, utförda  order och bud på handelsplatser. Institutet ska på begäran av  Finansinspektionen göra uppgifterna tillgängliga för  inspektionen.
Lag (2017:679)
.
Särskilda krav vid marknadsgarantstrategi
26 §
För ett värdepappersinstitut som handlar för egen  räkning som deltagare på en eller flera handelsplatser och  har en strategi som omfattar att lämna fasta, samtidiga köp-  och säljbud av jämförbar storlek till konkurrenskraftiga  priser avseende ett eller flera finansiella instrument på en  enda handelsplats eller olika handelsplatser så att  likviditet regelbundet och löpande tillhandahålls den totala  marknaden (marknadsgarantstrategi) gäller 27 §.
Lag (2017:679)
.
27 §
Ett värdepappersinstitut som bedriver algoritmisk handel  som ett led i en marknadsgarantstrategi ska
1. utföra denna marknadsgarantstrategi kontinuerligt under en  bestämd andel av handelsplatsens handelstider, utom under  exceptionella omständigheter, så att handelsplatsen  tillhandahålls likviditet på ett regelbundet och förutsägbart  sätt,
2. ingå ett bindande skriftligt avtal med den som driver  handelsplatsen som åtminstone anger institutets skyldigheter  enligt 1, och
3. ha infört effektiva system och kontroller som säkerställer  att institutet alltid uppfyller sina skyldigheter enligt det  avtal som avses i 2.
Kraven i första stycket gäller med beaktande av likviditeten,  omfattningen och arten på den specifika marknaden och  särdragen hos de finansiella instrument som handlas på  marknaden.
Lag (2017:679)
.
Direkt elektroniskt tillträde
28 §
Ett värdepappersinstitut som tillhandahåller direkt  elektroniskt tillträde till en handelsplats ska ha inrättat  effektiva system och kontroller som säkerställer att
1. lämpligheten hos kunder som använder tjänsten bedöms och  granskas på lämpligt sätt,
2. kunder som använder tjänsten förhindras att överskrida  förinställda handels- och kredittrösklar,
3. handel som bedrivs av kunder som använder tjänsten  övervakas på lämpligt sätt, och
4. lämplig riskkontroll förhindrar handel som kan skapa  risker för institutet självt eller som skulle kunna skapa  eller bidra till en oordnad marknad eller stå i strid med  marknadsmissbruksförordningen eller de regler som gäller för  handelsplatsen.
Lag (2017:679)
.
29 §
Ett värdepappersinstitut som tillhandahåller direkt  elektroniskt tillträde ska se till att kunder som använder  tjänsten uppfyller kraven i denna lag och följer  handelsplatsens regler.
Värdepappersinstitutet ska övervaka transaktionerna för att  kunna upptäcka överträdelser av denna lag, otillbörliga  marknadsförhållanden eller ageranden som kan innebära  marknadsmissbruk och som ska rapporteras till  Finansinspektionen.
Värdepappersinstitutet ska säkerställa att det finns ett  bindande skriftligt avtal mellan institutet och kunden om de  huvudsakliga rättigheter och skyldigheter som följer av  tillhandahållandet av tjänsten och att institutet enligt  avtalet förblir ansvarigt enligt denna lag.
Lag (2017:679)
.
30 §
Ett värdepappersinstitut som tillhandahåller direkt  elektroniskt tillträde ska anmäla detta till  Finansinspektionen och till den behöriga myndighet som utövar  tillsyn över handelsplatsen.
Lag (2017:679)
.
31 §
Ett värdepappersinstitut som tillhandahåller direkt  elektroniskt tillträde ska dokumentera de åtgärder som det  har vidtagit för att uppfylla kraven i 28 och 29 §§ så att  Finansinspektionen har möjlighet att övervaka att institutet  har följt denna lag.
Lag (2017:679)
.
Underrättelseskyldighet för systematiska internhandlare
32 §
Om ett värdepappersinstitut är systematisk  internhandlare, ska det underrätta Finansinspektionen om  detta.
Lag (2017:679)
.
33 §
Har upphävts genom
lag (2025:316)
.
Clearingmedlem för andra personer
34 §
Ett värdepappersinstitut som är clearingmedlem för andra  personer ska ha inrättat effektiva system och kontroller för  att säkerställa att avvecklingstjänster tillämpas enbart på  personer som är lämpliga och uppfyller tydliga kriterier och  att lämpliga krav ställs på dessa personer för att minska  riskerna för institutet och för marknaden.
Värdepappersinstitutet ska säkerställa att det finns ett  bindande skriftligt avtal mellan institutet och personen om  de huvudsakliga rättigheter och skyldigheter som följer av  tillhandahållandet av tjänsten.
Lag (2017:679)
.
Bemyndiganden
35 §
Regeringen eller den myndighet som regeringen bestämmer  får meddela föreskrifter om
1. vilka åtgärder ett värdepappersbolag ska vidta för att  uppfylla de krav på soliditet och likviditet, riskhantering,  ersättningssystem och genomlysning samt riktlinjer och  instruktioner som avses i 3-8 §§,
2. värdepappersbolags mångfaldspolicy vid tillsättandet av  styrelse samt resurser för introduktion och utbildning av  styrelseledamöter,
3. de riktlinjer, regler och rutiner ett värdepappersinstitut  ska upprätta och tillämpa enligt 9 §,
4. vad ett värdepappersinstitut ska iaktta för att uppfylla  skyldigheterna i 11 §,
5. de processer för produktgodkännande och översyn ett  värdepappersinstitut ska ha enligt 13 §,
6. den information ett värdepappersinstitut ska lämna enligt 
14 § första stycket,
7. de arrangemang ett värdepappersinstitut ska ha för att få  information och för att förstå egenskaperna hos finansiella  instrument och den fastställda målgruppen för instrumenten  enligt 14 § andra stycket,
8. de arrangemang ett värdepappersinstitut som distribuerar  finansiella instrument ska ha för urvalet av finansiella  instrument och tjänster som erbjuds eller rekommenderas till  kunder,
9. kraven för bedömning av kunskap och kompetens enligt 15 §,
10. dokumentation enligt 16 § och hur lång tid dokumentation  ska sparas enligt 20 §, och
11. övervakning av handeln och kursbildningen enligt 21 §.
Lag (2024:1285)
.
36 §
Ny beteckning genom
lag (2017:679)
.
37 §
Ny beteckning genom
lag (2017:679)
.
38 §
Ny beteckning genom
lag (2017:679)
.
39 §
Ny beteckning genom
lag (2017:679)
.
40 §
Ny beteckning genom
lag (2017:679)
.
41 §
Ny beteckning genom
lag (2017:679)
.
42 §
Ny beteckning genom
lag (2017:679)
.
8 a kap. Återhämtningsplaner
Definition
1 §
Med värdepappersbolag avses i detta kapitel  värdepappersbolag enligt 2 kap. 1 § lagen (2015:1016) om  resolution.
Lag (2015:1032)
.
Upprättande av en återhämtningsplan
2 §
Ett värdepappersbolag ska upprätta en återhämtningsplan  och vid behov uppdatera den.
Bolagets styrelse ska godkänna återhämtningsplanen. Den ska  därefter, vid den tidpunkt Finansinspektionen bestämmer,  lämnas in till inspektionen.
Ett värdepappersbolag som är föremål för gruppbaserad tillsyn  tillsammans med andra koncernföretag inom EES omfattas inte  av skyldigheten enligt första och andra styckena.
Lag (2015:1032)
.
Upprättande av en koncernåterhämtningsplan
3 §
Ett värdepappersbolag som ingår i en koncern som står  under gruppbaserad tillsyn ska omfattas av en  koncernåterhämtningsplan som upprättas och uppdateras av  moderföretaget inom EES. Ett sådant bolag ska upprätta en  individuell återhämtningsplan om Finansinspektionen beslutar  det. För en gränsöverskridande koncern ska ett sådant beslut  fattas enligt 9 eller 10 §.
En koncernåterhämtningsplan ska identifiera åtgärder som kan  bli nödvändiga att vidta på nivån för moderföretaget inom EES  och i ett enskilt dotterföretag som omfattas av den  gruppbaserade tillsynen.
Moderföretagets styrelse ska godkänna planen. Den ska  därefter, vid den tidpunkt Finansinspektionen bestämmer, ges  in till inspektionen. För en gränsöverskridande koncern ska  planen i stället ges in till den samordnande  tillsynsmyndigheten. Om Finansinspektionen är den samordnande  tillsynsmyndigheten, ska inspektionen sända över planen till  berörda behöriga myndigheter och resolutionsmyndigheter.
Om ett moderföretag har åsidosatt sina skyldigheter enligt  denna paragraf, ska Finansinspektionen ingripa enligt 25 kap.
Lag (2015:1032)
.
Krav på en återhämtningsplan
4 §
Av innehållet i en återhämtningsplan och en  koncernåterhämtningsplan ska det framgå att
1. de åtgärder som identifieras rimligen kan förväntas leda  till att värdepappersbolaget eller koncernen kan bevara eller  återställa sin finansiella ställning och livskraft, och
2. planen och de åtgärder som identifieras i den rimligen kan  förväntas bli genomförda snabbt och effektivt vid finansiell  stress och utan att leda till en allvarlig störning i det  finansiella systemet.
En återhämtningsplan och en koncernåterhämtningsplan ska  innehålla de ytterligare uppgifter som framgår av  föreskrifter som meddelats med stöd av 13 § eller tekniska  standarder beslutade av Europeiska kommissionen enligt  artikel 5.10 i krishanteringsdirektivet.
De åtgärder som identifieras i en återhämtningsplan och en  koncernåterhämtningsplan får inte leda till att det uppkommer  väsentliga hinder mot att rekonstruera eller avveckla ett  värdepappersbolag eller, i förekommande fall, ett annat  koncernföretag som omfattas av planen.
Lag (2015:1032)
.
Väsentliga brister eller hinder i en plan
5 §
Finansinspektionen ska granska en återhämtningsplan för  att bedöma om den uppfyller kraven i 4 §. Granskningen ska  göras efter samråd med behöriga myndigheter i de länder inom  EES där det finns en betydande filial.
Riksgäldskontoret ska ges tillfälle att granska planen i  syfte att identifiera eventuella åtgärder i planen som skulle  kunna inverka negativt på värdepappersbolagets möjlighet till  resolution och lämna rekommendationer till  Finansinspektionen.
Hur granskningen och bedömningen av en  koncernåterhämtningsplan för en gränsöverskridande koncern  ska gå till framgår av 9-12 §§. Bestämmelserna i 6-8 §§ om  värdepappersbolag gäller även för moderföretag inom EES som  inte är värdepappersbolag, om granskningen avser en  koncernåterhämtningsplan.
Lag (2015:1032)
.
6 §
Finansinspektionen ska underrätta värdepappersbolaget om  utfallet av granskningen.
Om Finansinspektionen finner väsentliga brister i en  återhämtningsplan eller väsentliga hinder mot att genomföra  åtgärderna i återhämtningsplanen, ska inspektionen underrätta  värdepappersbolaget om vilka väsentliga brister eller hinder  myndigheten identifierar och ge bolaget tillfälle att yttra  sig över bedömningen. Om värdepappersbolagets yttrande inte  leder till att inspektionen ändrar sin bedömning, ska  inspektionen förelägga bolaget att inom två månader lämna in  en ändrad plan som åtgärdar de brister eller hinder som  inspektionen identifierat. På värdepappersbolagets begäran  får Finansinspektionen besluta att förlänga denna tid med  ytterligare en månad.
Lag (2015:1032)
.
7 §
Om ett värdepappersbolag inte följer inspektionens  föreläggande eller om de ändringar som värdepappersbolaget  gjort inte undanröjer de väsentliga bristerna eller hindren,  ska Finansinspektionen
1. förelägga värdepappersbolaget att göra konkreta ändringar  i återhämtningsplanen för att undanröja de väsentliga  bristerna eller hindren, eller
2. om sådana ändringar inte på ett adekvat sätt kan åtgärda  bristerna eller hindren, förelägga värdepappersbolaget att  identifiera vilka ändringar av sin affärsverksamhet som det  kan göra för att undanröja de väsentliga bristerna eller  hindren.
Lag (2015:1032)
.
8 §
Om Finansinspektionen efter ett föreläggande enligt 7 §  bedömer att det inte längre finns väsentliga brister i en  återhämtningsplan eller väsentliga hinder mot att genomföra  planen, ska inspektionen underrätta bolaget om detta.
Om det trots ett föreläggande enligt 7 § fortfarande finns  väsentliga brister i en återhämtningsplan eller väsentliga  hinder mot att genomföra planen, får Finansinspektionen  förelägga värdepappersbolaget att
1. reducera riskprofilen i bolaget, även likviditetsrisken,
2. möjliggöra kapitaliseringsåtgärder i rätt tid,
3. se över bolagets strategi och struktur,
4. vidta ändringar i finansieringsstrategin för att förstärka  motståndskraften i kärnaffärsområdena och de kritiska  verksamheterna, eller
5. vidta förändringar i bolagets styrningsstruktur.
Vid bedömningen av vilka åtgärder som är nödvändiga och  proportionerliga ska hänsyn tas till hur allvarliga bristerna  och hindren är och den effekt som åtgärderna skulle ha på  värdepappersbolagets affärsverksamhet.
Lag (2015:1032)
.
Avvikelse från en plan
8 a §
Om det är lämpligt med hänsyn till omständigheterna,  får ett värdepappersbolag eller moderföretag inom EES avvika  från en återhämtningsplan eller en koncernåterhämtningsplan  genom att
- vidta en åtgärd före den tidpunkt då åtgärden ska vidtas  enligt planen, eller
- avstå från åtgärden.
Om ett värdepappersbolag eller moderföretag inom EES gör en  sådan avvikelse från en plan, ska bolagets eller  moderföretagets styrelse godkänna avvikelsen.  Finansinspektionen ska utan dröjsmål skriftligen underrättas  om att en avvikelse från en plan görs.
Om ett moderföretag inom EES har åsidosatt sina skyldigheter  enligt denna paragraf, ska Finansinspektionen ingripa enligt 
25 kap.
Lag (2018:1399)
.
Överenskommelser om en koncernåterhämtningsplan för en  gränsöverskridande koncern
9 §
När Finansinspektionen är den samordnande  tillsynsmyndigheten, ska inspektionen se till att samråd sker  med sådana behöriga myndigheter som avses i artikel 48 i  värdepappersbolagsdirektivet eller artikel 116 i  kapitaltäckningsdirektivet och de myndigheter som ansvarar för  betydande filialer.
Inom fyra månader från det att Finansinspektionen eller en  annan samordnande tillsynsmyndighet har överlämnat en  koncernåterhämtningsplan till de myndigheter som anges i 3 §  tredje stycket, ska inspektionen försöka komma överens med  behöriga myndigheter som ingår i tillsynskollegiet för  koncernen om
1. granskningen och bedömningen av koncernåterhämtningsplanen,
2. huruvida en återhämtningsplan ska upprättas för ett  individuellt värdepappersbolag eller ett utländskt  värdepappersföretag som ingår i koncernen, och
3. tillämpningen av åtgärder som avses i artikel 6.5 och 6.6 i  krishanteringsdirektivet för att komma till rätta med  väsentliga brister i planen eller väsentliga hinder mot att  genomföra den.
Om myndigheterna kommer överens, ska Finansinspektionen i  enlighet med överenskommelsen fatta de beslut som behövs.
Lag (2021:480)
.
10 §
Om en överenskommelse inte har träffats inom fyra  månader, ska Finansinspektionen i egenskap av samordnande  myndighet fatta beslut om
1. granskningen och bedömningen av  koncernåterhämtningsplanen,
2. huruvida en återhämtningsplan ska upprättas för ett  individuellt värdepappersbolag i koncernen som står under  inspektionens tillsyn, och
3. åtgärder som moderföretaget inom EES eller ett  värdepappersbolag som står under inspektionens tillsyn ska  vidta för att komma till rätta med väsentliga brister i  planen eller väsentliga hinder mot att genomföra den.
Om Finansinspektionen inte är samordnande myndighet, ska  inspektionen ensam fatta beslut enligt första stycket 2 och 3  beträffande värdepappersbolag i koncernen som står under  inspektionens tillsyn.
När Finansinspektionen fattar beslut om  koncernåterhämtningsplanen enligt första stycket 1 och 3, ska  inspektionen beakta synpunkter och reservationer från de  övriga behöriga myndigheterna.
Lag (2015:1032)
.
11 §
Om någon eller några av de behöriga myndigheterna inom  fyra månader från det att Finansinspektionen eller en annan  samordnande tillsynsmyndighet har överlämnat  återhämtningsplanen enligt 9 § andra stycket har hänskjutit  ärendet till Europeiska bankmyndigheten i enlighet med  artikel 19 i förordning (EU) nr 1093/2010 av den 24 november 
2010 om inrättande av en europeisk tillsynsmyndighet 
(Europeiska bankmyndigheten), om ändring av beslut nr 
716/2009/EG och om upphävande av kommissionens beslut 
2009/78/EG, i lydelsen enligt Europaparlamentets och rådets  förordning 806/2014/EU, ska inspektionen skjuta upp sitt  beslut enligt 10 § med en månad och invänta det beslut som  Europeiska bankmyndigheten kan komma att fatta enligt artikel 
19.3 i samma förordning. Finansinspektionen ska följa ett  beslut i saken från Europeiska bankmyndigheten. Om Europeiska  bankmyndigheten inte har fattat ett beslut inom en månad, får  inspektionen fatta beslut enligt 10 §.
Finansinspektionen får inte hänskjuta ett ärende till  Europeiska bankmyndigheten efter det att fyramånadersfristen  har löpt ut eller en överenskommelse har träffats.
Finansinspektionen får hänskjuta ett ärende till Europeiska  bankmyndigheten bara om det rör
1. bedömningen av koncernåterhämtningsplanen, eller
2. sådana åtgärder som anges i 8 § andra stycket 1, 2 eller 
4.
Lag (2015:1032)
.
12 §
Ett beslut enligt 9 § som fattas av en utländsk  samordnande tillsynsmyndighet efter en överenskommelse med  behöriga myndigheter eller på grund av att de behöriga  myndigheterna inte har kommit överens inom de tidsfrister som  anges i 9 § gäller i Sverige.
Lag (2015:1032)
.
Bemyndigande
13 §
Regeringen eller den myndighet som regeringen bestämmer  får meddela föreskrifter om innehållet i en återhämtningsplan  enligt 2 § och en koncernåterhämtningsplan enligt 3 §, när  planerna ska upprättas och hur ofta de ska uppdateras.
Lag (2015:1032)
.
8 b kap. Avtal om koncerninternt finansiellt stöd
Definitioner
1 §
I detta kapitel betyder
1. finansiellt stöd: penninglån, utställande av garanti,  ställande av säkerhet eller en kombination av dessa  stödformer, och
2. koncerninternt finansiellt stöd: finansiellt stöd som  lämnas av ett företag till ett annat i samma koncern när det  mottagande företaget uppfyller förutsättningarna för  ingripande enligt 25 kap. 2 b §.
Lag (2015:1032)
.
Vilka som får ingå avtal om koncerninternt finansiellt stöd
2 §
Ett avtal om koncerninternt finansiellt stöd får ingås  mellan å ena sidan ett moderinstitut i en medlemsstat, ett  moderinstitut inom EES, ett finansiellt holdingföretag, ett  blandat finansiellt holdingföretag, ett holdingföretag med  blandad verksamhet som är etablerat inom EES eller ett  värdepappersinriktat holdingföretag, och å andra sidan ett  dotterföretag.
Ett företag som anges i första stycket och som uppfyller  förutsättningarna för ingripande enligt 25 kap. 2 b §, får  inte ingå ett avtal om koncerninternt finansiellt stöd.
Lag (2021:480)
.
Myndighets godkännande av avtal om finansiellt stöd
3 §
Innan ett avtal om koncerninternt finansiellt stöd ingås,  ska en ansökan om godkännande av avtalet göras till  Finansinspektionen, om inspektionen är den samordnande  tillsynsmyndigheten för den koncern som avtalet gäller.
Finansinspektionen ska skyndsamt lämna information om ansökan  till de behöriga myndigheterna för varje part i avtalet.
Moderinstitutet inom EES ansvarar för att ansökan görs.
Lag (2015:1032)
.
4 §
Finansinspektionen ska godkänna ett avtal om  koncerninternt finansiellt stöd, om stödet
1. i betydande grad avhjälper de finansiella svårigheterna i  det företag som tar emot det,
2. syftar till att bevara eller återställa den finansiella  stabiliteten i koncernen som helhet eller i något av företagen  inom koncernen, och
3. inte äventyrar den finansiella stabiliteten i ett eller  flera länder inom EES, i synnerhet i det land där det  stödgivande företaget finns.
Dessutom ska följande krav vara uppfyllda med avseende på det  stödgivande företaget:
1. Det kan antas att ersättningen för stödet kommer att  betalas och, om det avser ett lån, även kapitalbeloppet  återbetalas. Om stödet ges i form av en garanti eller annan  slags säkerhet, tillämpas samma villkor på den skuld som  uppkommer ifall garantin eller säkerheten utlöses.
2. Det finansiella stödet ges på sådana villkor att det  stödgivande företagets intressen gynnas.
3. Likviditeten eller solvensen i det stödgivande företaget  äventyras inte till följd av tillhandahållandet av det  finansiella stödet.
4. Det stödgivande företaget uppfyller de krav som gäller  avseende kapitalbas och likviditet i  värdepappersbolagsdirektivet eller kapitaltäckningsdirektivet  samt de övriga krav som gäller enligt artikel 40 i  värdepappersbolagsdirektivet eller artikel 104a i  kapitaltäckningsdirektivet vid tidpunkten för det finansiella  stödet.
5. Det stödgivande företaget uppfyller de krav som gäller för  stora exponeringar.
6. Det finansiella stödet leder inte till att de krav som  anges i 4 eller 5 inte uppfylls.
7. Möjligheten till resolution av det stödgivande företaget  äventyras inte till följd av det finansiella stödet.
Finansinspektionen får bevilja undantag från kraven i andra  stycket 4 och 5.
Lag (2021:480)
.
5 §
Finansinspektionen ska överlämna varje avtal som  inspektionen godkänt, och ändringar av sådana avtal, till  Riksgäldskontoret.
Lag (2015:1032)
.
Avtalsparternas godkännande av avtal om finansiellt stöd
6 §
Innan beslut fattas om att ingå ett avtal om  koncerninternt finansiellt stöd, ska bolagsstämman eller  motsvarande organ i samtliga företag som är parter i avtalet  om koncerninternt finansiellt stöd godkänna avtalet.
Lag (2015:1032)
.
7 §
Ett beslut enligt 6 § ska innehålla ett bemyndigande för  styrelsen att besluta om att lämna eller ta emot  koncerninternt finansiellt stöd.
Lag (2015:1032)
.
8 §
Ett beslut av styrelsen i det stödgivande företaget om  att lämna koncerninternt finansiellt stöd ska innehålla  följande uppgifter:
1. de överväganden som gjorts,
2. för vilket ändamål stödet lämnas, och
3. hur stödet uppfyller de krav som anges i 4 §.
Lag (2015:1032)
.
9 §
Styrelsen i det stödmottagande företaget ska besluta om  mottagande av koncerninternt finansiellt stöd.
Lag (2015:1032)
.
10 §
Styrelsen i ett företag som är part i ett avtal om  koncerninternt finansiellt stöd ska årligen rapportera till  bolagsstämman eller motsvarande organ om vilka åtgärder som  vidtagits med anledning av det avtal om sådant stöd som  bolagsstämman eller motsvarande organ godkänt.
Lag (2015:1032)
.
Anmälan om givande av stöd
11 §
Innan något koncerninternt finansiellt stöd lämnas, ska  styrelsen i det stödgivande företaget göra en anmälan till  Finansinspektionen och Europeiska bankmyndigheten.
Om Finansinspektionen inte är behörig myndighet för det  stödmottagande företaget, ska styrelsen i det stödgivande  företaget även göra en anmälan enligt första stycket till den  behöriga myndigheten för det stödmottagande företaget.
Anmälan enligt första stycket ska även göras till den  samordnande myndigheten, om denna myndighet inte samtidigt är  behörig myndighet för det stödgivande eller för det  stödmottagande företaget.
Om det stödgivande företaget har åsidosatt sina skyldigheter  enligt denna paragraf, ska Finansinspektionen ingripa enligt 
25 kap.
Lag (2015:1032)
.
12 §
En anmälan enligt 11 § ska innehålla styrelsens beslut  enligt 8 § och en detaljerad beskrivning av det avtal om  koncerninternt finansiellt stöd som anmälan avser samt en  kopia av avtalet.
Lag (2015:1032)
.
13 §
Finansinspektionen ska fatta beslut om att förbjuda,  begränsa eller godkänna ett koncerninternt finansiellt stöd  enligt en anmälan enligt 11 §, om inspektionen är behörig  myndighet för det stödgivande företaget.
Lag (2015:1032)
.
14 §
Ett beslut av Finansinspektionen att godkänna, förbjuda  eller begränsa det finansiella stödet ska omedelbart anmälas  till den samordnande tillsynsmyndigheten, den behöriga  myndigheten för det stödmottagande företaget och Europeiska  bankmyndigheten.
Lag (2015:1032)
.
15 §
Om Finansinspektionen inom fem arbetsdagar, räknat från  den dag då inspektionen tog emot en fullständig anmälan  enligt 11 § inte har fattat ett beslut enligt 13 §, får  stödet lämnas i enlighet med villkoren i det anmälda  avtalet.
Lag (2015:1032)
.
Offentliggörande av avtalet
16 §
Styrelsen i varje företag som ingått ett avtal om  koncerninternt finansiellt stöd ska offentliggöra att  företaget ingått ett sådant avtal och vilka som är parter i  avtalet. Styrelsen ska även offentliggöra en översiktlig  beskrivning av avtalsinnehållet.
Styrelsen ska minst en gång om året uppdatera den information  som offentliggörs.
Lag (2015:1032)
.
Bemyndiganden
17 §
Regeringen eller den myndighet som regeringen bestämmer  får meddela föreskrifter om
1. innehållet i ansökan om godkännande av avtal gällande  koncerninternt finansiellt stöd enligt 3 § första stycket,
2. innehållet i en anmälan om givande av koncerninternt  finansiellt stöd enligt 11 §,
3. vad det beslut som styrelsen i det stödgivande företaget  fattar enligt 8 § ska innehålla, och
4. offentliggörandet av information enligt 16 §.
Regeringen får även meddela föreskrifter om  Finansinspektionens handläggning av ansökan om godkännande av  avtal gällande koncerninternt finansiellt stöd enligt detta  kapitel och av anmälan om givande av sådant stöd.
Lag (2015:1032)
.
9 kap. Uppföranderegler och investerarskyddsregler
Inledande bestämmelser
1 §
Ett värdepappersinstitut skall tillvarata sina kunders intressen när det tillhandahåller investeringstjänster eller sidotjänster till dessa samt handla hederligt, rättvist och professionellt. Ett värdepappersinstitut skall även i övrigt handla på ett sätt så att allmänhetens förtroende för värdepappersmarknaden upprätthålls.
Lag (2017:679)
.
2 §
Av bestämmelserna om värdepappersinstitut i detta kapitel  ska bara det som anges i 1, 10-30, 31-36, 38, 39, 47 och 48 §§  tillämpas på utländska företag som driver värdepappersrörelse  i Sverige enligt 4 kap. 1 § första stycket 1.
Det som anges i 1, 10-12, 14-17, 20-29, 31-36, 38 och 39 §§  gäller inte för transaktioner som genomförs mellan deltagarna  på en MTF-plattform enligt de regler som gäller för  plattformen eller i förhållandet mellan deltagarna och det  värdepappersinstitut som driver plattformen.
Lag (2025:316)
.
3 §
Ett värdepappersinstitut ska dela in sina kunder i  kategorierna professionell kund och icke-professionell kund.  Ett värdepappersinstitut får behandla vissa professionella  kunder som jämbördiga motparter. Ett värdepappersinstitut ska  upprätta interna regler och rutiner för indelning av sina  kunder.
I 4 och 5 §§ finns bestämmelser om kunder som får behandlas  som professionella kunder.
I 7 och 8 §§ finns bestämmelser om kunder som får behandlas  som jämbördiga motparter.
Lag (2021:967)
.
4 §
Ett värdepappersinstitut ska betrakta en kund som en  professionell kund, om kunden ingår i någon av följande  grupper:
1. enheter med tillstånd att verka på finansmarknaderna,
2. företag som uppfyller minst två av följande tre krav
a) balansomslutning enligt balansräkningen som motsvarar  minst 20 000 000 euro,
b) nettoomsättning enligt resultaträkningen som motsvarar  minst 40 000 000 euro, och
c) eget kapital enligt balansräkningen som motsvarar minst 
2 000 000 euro,
3. stater, delstater, statliga och delstatliga myndigheter,  offentliga organ för förvaltning av statsskulden,  centralbanker och Europeiska centralbanken samt Europeiska  investeringsbanken, Världsbanken, Internationella  valutafonden och andra liknande mellanstatliga eller  överstatliga organisationer, och
4. andra institutionella investerare än dem som omfattas av 
1-3 vars huvudverksamhet är att investera i finansiella  instrument, inklusive företag som ägnar sig åt  värdepapperisering av tillgångar eller andra finansiella  transaktioner.
Innan ett värdepappersinstitut tillhandahåller en tjänst till  en kund som avses i första stycket, ska det informera kunden  om att den kommer att betraktas som en professionell kund och  behandlas som en sådan, om inte institutet och kunden avtalar  något annat. Värdepappersinstitutet ska upplysa kunden om  möjligheten att begära en ändring av avtalsvillkoren för att  bli behandlad som en icke-professionell kund.
Om en kund som avses i första stycket begär att bli behandlad  som en icke-professionell kund, får värdepappersinstitutet  ingå ett skriftligt avtal med kunden som innebär att kunden i  vissa avseenden inte ska betraktas som en professionell  kund.
Lag (2017:679)
.
5 §
Ett värdepappersinstitut får behandla en kund som inte  ingår i någon av grupperna i 4 § första stycket som en  professionell kund, om kunden skriftligen har begärt hos  värdepappersinstitutet att bli behandlad som en professionell  kund, antingen generellt eller i fråga om en särskild  investeringstjänst eller transaktion eller en viss typ av  transaktion eller produkt, och kunden uppfyller minst två av  följande tre krav:
1. Kunden har på den aktuella marknaden genomfört i  genomsnitt minst tio transaktioner av betydande storlek per  kvartal under de närmast föregående fyra kvartalen.
2. Värdet av kundens portfölj av finansiella instrument,  definierad som insättningar av kontanta medel och innehav av  finansiella instrument, överstiger motsvarande 500 000  euro.
3. Kunden arbetar, eller har arbetat minst ett år,  inom finanssektorn i en befattning som kräver kunskap om de  aktuella transaktionerna eller tjänsterna.
För att få behandla en kund som avses i första stycket som en  professionell kund måste värdepappersinstitutet
1. ha gjort en adekvat bedömning av kundens sakkunskap,  erfarenhet och kunskap som ger en tillräcklig grund för att  anta att kunden med tanke på de planerade transaktionernas  och tjänsternas karaktär är i stånd att fatta sina egna  investeringsbeslut och förstå de aktuella riskerna, och
2. ha gett kunden tydlig skriftlig information om vilken rätt  till skydd och ersättning till investerare som kunden kan  förlora och i ett särskilt dokument skriftligen ha fått en  förklaring från kunden att den är medveten om följderna av  att förlora detta skydd.
Innan ett värdepappersinstitut godtar en begäran från en kund  att bli behandlad som en professionell kund, ska institutet  vidta alla rimliga åtgärder för att försäkra sig om att  kunden uppfyller de krav som ställs enligt första stycket.
Lag (2017:679)
.
6 §
En kund som avses i 5 § ska informera  värdepappersinstitutet om alla förändringar som kan påverka  förutsättningarna för att kunden ska få bli behandlad som en  professionell kund. Värdepappersinstitutet ska vidta lämpliga  åtgärder om det får kunskap om att kunden inte längre  uppfyller de ursprungliga villkor som berättigade denne att  bli behandlad som en professionell kund.
Lag (2017:679)
.
Jämbördiga motparter
7 §
Ett värdepappersinstitut får behandla en enhet som ingår  i någon av följande grupper som en jämbördig motpart:
1. värdepappersbolag och utländska värdepappersföretag,
2. kreditinstitut,
3. försäkringsföretag,
4. värdepappersfonder som avses i 1 kap. 1 § första stycket 
25 lagen (2004:46) om värdepappersfonder och fondföretag som  avses i 1 kap. 7 § första stycket första meningen samma lag  samt fondbolag eller förvaltningsbolag som förvaltar dem,
5. pensionsfonder och förvaltningsbolag som förvaltar dem,
6. andra finansiella företag än sådana som avses i 1-5 som  har tillstånd att driva verksamhet enligt lagstiftningen i  det land där de hör hemma eller som regleras i lagstiftning i  det landet,
7. nationella regeringar och därmed sammanhängande organ,  inklusive offentliga organ som har hand om statsskuld,  centralbanker och överstatliga organisationer, samt
8. andra enheter än sådana som avses i 1-7, om de får  betraktas som jämbördiga motparter enligt den delegerade  förordningen till MiFID II.
Lag (2017:679)
.
8 §
Ett värdepappersinstitut som har tillstånd att driva  värdepappersrörelse enligt 2 kap. 1 § 1, 2 eller 3 får i sådan  verksamhet medverka till eller inleda transaktioner med  jämbördiga motparter utan att tillämpa det krav att tillvarata  kundens intressen som anges i 1 § eller någon av 10-12, 14-16, 
17 a, 21, 24-27, 30, 31, 33-36 eller 38 §§, för dessa  transaktioner och sidotjänster som är direkt knutna till  transaktionerna.
En motpart som ingår i en sådan grupp som anges i 7 § 1-7 har  dock rätt att begära att de bestämmelser som anges i första  stycket ska tillämpas generellt i avtalsförhållandet eller  avse en enskild transaktion.
Innan ett värdepappersinstitut inleder en transaktion med en  motpart som är en sådan enhet som avses i 7 § 8, ska enheten  uttryckligen ha godtagit att bli behandlad som en jämbördig  motpart. Godtagandet kan ges generellt eller avse en enskild  transaktion.
I fråga om motparter som inte ingår i någon av de grupper som  anges i 7 § 1-7 och som hör hemma i ett annat land inom EES  gäller första stycket bara om motparten i den staten erkänns  som jämbördig motpart i enlighet med artikel 30.3 i direktivet  om marknader för finansiella instrument. I sådana fall  tillämpas tredje stycket på motsvarande sätt.
Lag (2021:967)
.
Uppföranderegler m.m.
Intressekonflikter
9 §
Ett värdepappersinstitut ska vidta alla rimliga åtgärder  för att identifiera, förhindra och hantera de  intressekonflikter som kan uppkomma mellan institutet, ett  anknutet ombud eller någon närstående person till dem och en  kund eller mellan kunder i samband med tillhandahållande av  investeringstjänster och sidotjänster, inklusive sådana som  orsakas av ersättningar eller förmåner från annan än kunden,  institutets eget ersättningssystem eller andra  incitamentsstrukturer.
Om de förfaranden som ett värdepappersinstitut har fastställt  och tillämpar enligt 8 kap. 12 § och de åtgärder som  institutet har vidtagit enligt första stycket inte räcker för  att förhindra att kundernas intressen kan komma att påverkas  negativt, ska institutet informera kunden om arten av eller  källan till intressekonflikterna innan institutet åtar sig  att utföra en investeringstjänst eller sidotjänst för kundens  räkning. Informationen ska lämnas på ett varaktigt medium och  vara tillräckligt tydlig och detaljerad med hänsyn till om  kunden är en professionell kund eller en icke-professionell  kund, för att kunden ska kunna fatta ett välgrundat beslut  när det gäller den investeringstjänst eller sidotjänst där  intressekonflikten uppstår.
Lag (2017:679)
.
Ersättningssystem
10 §
Ett värdepappersinstitut ska utforma sina  ersättningssystem så att personalen inte belönas eller bedöms  på ett sätt som kommer i konflikt med institutets skyldighet  att iaktta kundernas intressen.
Lag (2017:679)
.
Produktion och distribution av finansiella instrument
11 §
Ett värdepappersinstitut som producerar finansiella  instrument för försäljning till kunder ska säkerställa att  instrumenten är utformade för att uppfylla behoven hos en  fastställd målgrupp enligt 8 kap. 13 §, att strategin för  distribution av instrumenten är lämplig i förhållande till  den målgruppen och att rimliga åtgärder vidtas för att  säkerställa att instrumenten distribueras till målgruppen.
Lag (2017:679)
.
12 §
Ett värdepappersinstitut som distribuerar finansiella  instrument ska vara väl insatt i de finansiella instrument  som institutet erbjuder eller rekom-menderar. Institutet ska  bedöma hur instrumenten svarar mot behoven hos de kunder till  vilka institutet tillhandahåller investeringstjänster med  beaktande av den fastställda målgruppen enligt 8 kap. 13 §.  Institutet ska säkerställa att de finansiella instrumenten  erbjuds eller rekommenderas endast när detta ligger i kundens  intresse.
Lag (2017:679)
.
12 a §
Kraven i 11 och 12 §§ gäller inte om
1. den tillhandahållna investeringstjänsten avser obligationer  utan annat inbäddat derivat än en make-whole-klausul, eller
2. de finansiella instrumenten marknadsförs eller distribueras  uteslutande till jämbördiga motparter.
Lag (2021:967)
.
Andelar och aktier i alternativa investeringsfonder
13 §
Ett värdepappersinstitut får, direkt eller indirekt, erbjuda andelar eller aktier i alternativa investeringsfonder till eller placera andelar eller aktier i alternativa investeringsfonder hos kunder inom EES enbart om andelarna eller aktierna får marknadsföras till den aktuella kategorin investerare enligt lagen (2013:561) om förvaltare av alternativa investeringsfonder eller andra tillämpliga nationella bestämmelser i förvaltarens hemland som genomför Europaparlamentets och rådets direktiv 2011/61/EU av den 8 juni 2011 om förvaltare av alternativa investeringsfonder samt om ändring av direktiv 2003/41/EG och 2009/65/EG och förordningarna (EG) nr 1060/2009 och (EU) nr 1095/2010.
Lag (2017:679)
.
Information till kund
14 §
Ett värdepappersinstitut ska förse sina kunder med  lämplig och lättbegriplig information enligt 15-17 §§ i god  tid innan institutet tillhandahåller en investeringstjänst  eller sidotjänst.
Informationen ska ge kunderna rimliga möjligheter att förstå  arten av de investeringstjänster och finansiella instrument  som institutet erbjuder och vilka risker som är förknippade  med dem. Informationen får lämnas i standardiserad form.
All information som ett värdepappersinstitut lämnar till sina  kunder ska vara rättvisande och tydlig och får inte vara  vilseledande. Marknadsföringsmaterial ska lätt kunna  identifieras som sådant.
Särskilda bestämmelser om en näringsidkares marknadsföring av  produkter och tjänster och vilken information som ska lämnas  till kunder finns i marknadsföringslagen (2008:486) och lagen 
(2005:59) om distansavtal och avtal utanför affärslokaler. Om  information inte lämnas i enlighet med denna paragraf och 
15-17 §§, ska marknadsföringslagen tillämpas, med undantag av  bestämmelserna i 29-36 §§ om marknadsstörningsavgift. Sådan  information ska anses vara väsentlig enligt 10 § tredje  stycket den lagen.
Lag (2017:679)
.
15 §
Ett värdepappersinstitut ska förse kunder med information  om
1. institutet och dess tjänster,
2. finansiella instrument och föreslagna placeringsstrategier,  inbegripet vägledning om och varningar för de risker som är  förknippade med investeringar i instrumenten eller  placeringsstrategierna samt om instrumentet i fråga, med  beaktande av den målgrupp som har fastställts för  instrumentet, är avsett för professionella eller icke-
professionella kunder,
3. utförandeplatser, och
4. alla kostnader och avgifter förknippade med  investeringstjänster och sidotjänster, inbegripet kostnaderna  för rådgivning och kostnaderna för de finansiella instrument  som rekommenderas eller marknadsförs till kunden samt hur  kunden får betala kostnader och avgifter, inbegripet  eventuella betalningar till institutet från en tredjepart.
Informationen om kostnader och avgifter, inbegripet kostnader  och avgifter för investeringstjänsten och det finansiella  instrumentet, som inte beror på underliggande marknadsrisk,  ska räknas samman så att kunden kan förstå den totala  kostnaden liksom den kumulativa effekten på investeringens  avkastning. Om kunden begär det, ska en uppdelning per post  ges. Informationen ska, i förekommande fall, ges till kunden  regelbundet, åtminstone årligen, under investeringens  varaktighet.
Om kunden är en professionell kund gäller första stycket 4  bara vid tillhandahållande av investeringsrådgivning och  portföljförvaltning.
Lag (2021:967)
.
16 §
När en investeringstjänst erbjuds tillsammans med en  annan tjänst eller produkt som en del av ett paket eller som  ett villkor för samma överenskommelse eller paket 
(korsförsäljning), ska värdepappersinstitutet informera kunden  om huruvida det är möjligt att köpa de olika komponenterna  separat och förse kunden med uppgifter om kostnaderna och  avgifterna för varje komponent.
Om riskerna med en överenskommelse eller ett paket som erbjuds  en icke-professionell kund sannolikt skiljer sig från de  risker som uppstår om komponenterna väljs separat, ska  institutet förse kunden med en adekvat beskrivning av de olika  komponenterna i överenskommelsen eller paketet och hur  förhållandet mellan dem förändrar riskerna.
Lag (2020:1157)
.
17 §
Ett värdepappersinstitut som tillhandahåller  investeringsrådgivning ska informera kunden om huruvida
1. rådgivningen tillhandahålls på oberoende grund eller  inte,
2. rådgivningen är baserad på en allmän eller mer begränsad  analys av olika finansiella instrument, och särskilt om  urvalet omfattar eller är begränsat till finansiella  instrument utgivna, utfärdade eller tillhandahållna av  institutet, företag som institutet har nära förbindelser med  eller andra företag till vilka institutet har ett sådant  rättsligt eller ekonomiskt förhållande att det kan riskera  att försämra förutsättningarna för institutet att lämna  oberoende investeringsråd, och
3. institutet regelbundet kommer att bedöma lämpligheten  avseende de finansiella instrument som det rekommenderar  kunden.
Lag (2017:679)
.
17 a §
Om ett avtal om att köpa eller sälja ett finansiellt  instrument ingås med hjälp av ett medel för  distanskommunikation som innebär att information om kostnader  och avgifter inte kan lämnas i förväg på det sätt som anges i 
14 § första stycket, får värdepappersinstitutet i stället  lämna informationen snarast efter det att transaktionen har  genomförts, om
1. kunden har gett sitt samtycke till att få informationen  utan onödigt dröjsmål efter det att transaktionen har  genomförts, och
2. institutet har erbjudit kunden möjligheten att senarelägga  transaktionen så att kunden först kan få informationen.
Värdepappersinstitutet ska också erbjuda kunden att få  information om kostnader och avgifter per telefon innan  transaktionen genomförs.
Lag (2021:967)
.
18 §
Ett värdepappersinstitut som förmedlar andelar i värdepappersfonder eller i sådana fondföretag som avses i 1 kap. 7 § lagen (2004:46) om värdepappersfonder eller i specialfonder eller i andra alternativa investeringsfonder som marknadsförs till icke-professionella investerare enligt lagen (2013:561) om förvaltare av alternativa investeringsfonder enligt 2 kap. 1 § 1 och 2 eller ger råd enligt 2 kap. 1 § 5 till en kund ska, utan att kunden begär det, tillhandahålla kunden faktablad i god tid innan avtal ingås.
Lag (2017:679)
.
19 §
Ett värdepappersinstitut ska till varje kund skyndsamt lämna sådan information som anges i 4 kap. 12 § första stycket fjärde meningen lagen (2004:46) om värdepappersfonder och som institutet får från ett fondbolag, förvaltningsbolag, en AIF-förvaltare eller annat värdepappersinstitut.
Lag (2017:679)
.
19 a §
All information som ett värdepappersinstitut ska lämna  till kunder enligt detta kapitel ska tillhandahållas i  elektroniskt format. Om en icke-professionell kund begär det,  ska värdepappersinstitutet tillhandahålla informationen  kostnadsfritt även på papper.
Värdepappersinstitutet ska upplysa kunderna om övergången till  information i elektroniskt format och om möjligheten att få  information på papper. Icke-professionella kunder som tidigare  tagit emot information på papper ska få dessa upplysningar  minst åtta veckor före övergången till elektroniskt format.
Lag (2021:967)
.
Urvalet av finansiella instrument vid investeringsrådgivning  på oberoende grund
20 §
Ett värdepappersinstitut som har informerat kunden om  att institutet tillhandahåller investeringsrådgivning på  oberoende grund ska i den verksamheten bedöma ett  tillräckligt stort och diversifierat urval av finansiella  instrument som är tillgängliga på marknaden för att  säkerställa att kundens investeringsmål på lämpligt sätt kan  tillgodoses. Urvalet får inte omfatta finansiella instrument  utgivna, utfärdade eller tillhandahållna av institutet,  företag som institutet har nära förbindelser med eller andra  företag till vilka institutet har ett sådant rättsligt eller  ekonomiskt förhållande att det kan riskera att försämra  förutsättningarna för institutet att lämna oberoende  investeringsråd.
Lag (2017:679)
.
Ersättningar till eller från tredjepart
21 §
Ett värdepappersinstitut som tillhandahåller en  investeringstjänst eller sidotjänst till en kund får betala  eller ta emot en ersättning eller tillhandahålla eller ta  emot en förmån till eller från någon annan än kunden bara om
1. ersättningen eller förmånen
a) är utformad för att höja kvaliteten på tjänsten till  kunden, och
b) inte försämrar institutets förutsättningar att uppfylla  sina skyldigheter att agera hederligt, rättvist och  professionellt i enlighet med kundens intressen, och
2. kunden, innan tjänsten tillhandahålls, på ett heltäckande,  korrekt och begripligt sätt har informerats om ersättningens  eller förmånens förekomst, art och belopp eller, om beloppet  inte kan fastställas, om metoden för beräkning av beloppet  samt, i förekommande fall, om hur ersättningen eller förmånen  överförs till kunden.
Första stycket gäller inte ersättningar eller förmåner som är  nödvändiga för att tillhandahålla tjänsten och som är av  sådan art att de inte kan anses stå i strid med  värdepappersinstitutets skyldighet att agera hederligt,  rättvist och professionellt i enlighet med kundens  intressen.
Lag (2017:679)
.
22 §
Ett värdepappersinstitut som har informerat en kund om  att institutet tillhandahåller investeringsrådgivning på  oberoende grund eller ett värdepappersinstitut som  tillhandahåller portföljförvaltning, får i samband med att  det tillhandahåller en sådan tjänst till kunden inte ta emot  och behålla en ersättning eller förmån från någon annan än  kunden.
Första stycket gäller inte mindre icke-monetära förmåner som  värdepappersinstitutet har informerat kunden om och som kan  höja kvaliteten på tjänsten till kunden och som är av en  sådan omfattning och art att de inte kan anses hindra  institutet från att uppfylla sin skyldighet att tillvarata  kundens intressen.
Lag (2017:679)
.
Inhämtande av uppgifter vid investeringsrådgivning och portföljförvaltning
23 §
Ett värdepappersinstitut ska, när det tillhandahåller  investeringsrådgivning eller portföljförvaltning, hämta in  nödvändiga uppgifter från kunden om dennes kunskaper och  erfarenheter av den specifika tjänsten eller produkten samt  om dennes ekonomiska situation och mål med investeringen, så  att institutet kan rekommendera kunden de  investeringstjänster och finansiella instrument som är  lämpliga för denne.
Uppgifterna om kundens ekonomiska situation och  investeringsmål ska ge tillräckligt underlag för att  värdepappersinstitutet ska kunna bedöma och särskilt beakta  kundens risktolerans och möjlighet att klara av förluster.
Vid korsförsäljning ska värdepappersinstitutet bedöma  lämpligheten av överenskommelsen eller paketet som helhet.
Lag (2017:679)
.
23 a §
Ett värdepappersinstitut ska, när det tillhandahåller  investeringsrådgivning eller portföljförvaltning som  innefattar byte av finansiella instrument, hämta in nödvändiga  uppgifter om kundens investeringar och analysera kostnaderna  och nyttan av bytet.
När värdepappersinstitutet tillhandahåller  investeringsrådgivning ska det informera kunden om huruvida  nyttan med bytet är större än kostnaderna.
Första och andra styckena gäller inte tjänster som  värdepappersinstitutet tillhandahåller en professionell kund,  om inte kunden begär det. Institutet ska dokumentera en sådan  begäran.
Lag (2021:967)
.
Inhämtande av uppgifter vid övriga investeringstjänster
24 §
Ett värdepappersinstitut ska, när det tillhandahåller  någon annan investeringstjänst än dem som anges i 23 §,  begära att kunden lämnar uppgifter om sina kunskaper och  erfarenheter av den specifika tjänsten eller produkten, så  att institutet kan bedöma om investeringstjänsten eller  produkten passar kunden. Vid korsförsäljning ska bedömningen  avse överenskommelsen eller paketet som helhet.
Ett värdepappersinstitut ska, om det mot bakgrund av de  uppgifter som det har fått enligt första stycket anser att  tjänsten eller produkten inte passar kunden, informera kunden  om detta.
Ett värdepappersinstitut ska, om en kund inte lämnar  uppgifter enligt första stycket eller lämnar ofullständiga  uppgifter, informera kunden om att institutet inte kan avgöra  om tjänsten eller produkten passar kunden.
Information enligt andra och tredje styckena får lämnas i  standardiserad form.
Lag (2017:679)
.
25 §
Ett värdepappersinstitut får tillhandahålla  investeringstjänsterna mottagande och vidarebefordran av  order i fråga om ett eller flera finansiella instrument och  utförande av order på kunders uppdrag utan att uppfylla  kraven i 24 §, om
1. tjänsten avser
a) aktier som tagits upp till handel på en reglerad marknad,  en marknad utanför EES som enligt beslut av Europeiska  kommissionen bedömts vara likvärdig med en reglerad marknad  eller en MTF-plattform, med undantag för aktier i andra  företag för kollektiva investeringar än sådana som avses i d  och aktier som omfattar derivat,
b) penningmarknadsinstrument, med undantag för sådana  instrument som omfattar derivat eller har en struktur som gör  det svårt för kunden att förstå den risk som instrumentet är  förenad med,
c) obligationer eller andra former av skuldförbindelser som  tagits upp till handel på en reglerad marknad, en marknad  utanför EES som enligt beslut av Europeiska kommissionen  bedömts vara likvärdig med en reglerad marknad eller en  MTF-plattform, med undantag för sådana skuldförbindelser som  omfattar derivat eller innehåller en struktur som gör det  svårt för kunden att förstå den risk som skuldförbindelsen är  förenad med,
d) andelar i en värdepappersfond som avses i 1 kap. 1 §  första stycket 25 lagen (2004:46) om värdepappersfonder eller  i ett fondföretag som avses i 1 kap. 7 § första stycket  första meningen samma lag, med undantag för strukturerade  fondföretag som avses i artikel 36.1 andra stycket i  kommissionens förordning (EU) nr 583/2010 av den 1 juli 2010  om genomförande av Europaparlamentets och rådets direktiv 
2009/65/EG rörande basfakta för investerare och villkor som  ska uppfyllas när faktablad med basfakta för investerare  eller prospekt tillhandahålls på annat varaktigt medium än  papper eller på en webbplats,
e) strukturerade insättningar, med undantag för sådana vars  struktur gör det svårt för kunden att förstå risken avseende  avkastningen eller kostnaden för att säga upp insättningen i  förtid, eller
f) andra okomplicerade finansiella instrument,
2. tjänsten tillhandahålls på kundens initiativ, samt
3. kunden klart och tydligt har informerats, i standardiserad  eller annan form, om att institutet inte kommer att bedöma om  instrumentet eller tjänsten passar kunden.
Om institutet i samband med investeringstjänsten lämnar  kunden en kredit för att den ska kunna genomföra en  transaktion i finansiella instrument, ska institutet uppfylla  vad som krävs enligt 24 §.
Finansinspektionen får hos Europeiska kommissionen begära ett  sådant beslut om likvärdighet för en marknad utanför EES som  avses i första stycket 1 a och c.
Lag (2017:679)
.
Vissa skuldinstrument
25 a §
Ett värdepappersinstitut får bara sälja relevanta  kapitalinstrument enligt 2 kap. 1 § lagen (2015:1016) om  resolution och skuldinstrument som uppfyller villkoren i  artikel 72a i tillsynsförordningen utom när det gäller artikel 
72a.1 b och hänvisningen till artikel 72b.3-72b.5 till en  icke-professionell kund, om institutet
1. har gjort en prövning enligt 23 §,
2. på grundval av prövningen enligt 1 har förvissat sig om att  instrumenten är lämpliga för kunden, och
3. har lämnat kunden en lämplighetsförklaring enligt 28 §.
Lag (2021:471)
.
25 b §
Ett värdepappersinstitut ska kräva att den icke-
professionella kunden lämnar institutet information om sin  portfölj av finansiella instrument. I portföljen ska räknas  med insättningar av kontanta medel men inte innehav av sådana  finansiella instrument som har lämnats som säkerhet.
Om portföljens värde inte överstiger 500 000 euro vid  tidpunkten för kundens förvärv av sådana instrument som avses  i 25 a §, ska värdepappersinstitutet säkerställa att förvärvet  inte överstiger 10 procent av portföljens värde.
När ett förvärv som avses i andra stycket görs för första  gången får likviden för instrumenten inte understiga 
10 000 euro.
Lag (2021:471)
.
Dokumentation av överenskommelser med kund
26 §
Ett värdepappersinstitut skall dokumentera vad institutet och en kund har kommit överens om när det gäller parternas rättigheter och skyldigheter samt övriga villkor för de tjänster som institutet skall utföra för kunden.
Lag (2017:679)
.
Rapportering till kund
27 §
Ett värdepappersinstitut ska på ett varaktigt medium  lämna en tillfredsställande rapportering till en kund om de  tjänster som institutet har utfört för kunden. Rapporteringen  ska i förekommande fall lämnas regelbundet och även innehålla  uppgifter om kostnaderna för de transaktioner och tjänster som  har utförts för kundens räkning.
Första stycket gäller inte tjänster som värdepappersinstitutet  tillhandahåller en professionell kund, om inte kunden begär  det. Institutet ska dokumentera en sådan begäran.
Lag (2021:967)
.
28 §
Ett värdepappersinstitut som tillhandahåller  investeringsrådgivning ska på ett varaktigt medium lämna en  icke-professionell kund en tillfredsställande dokumentation  som detaljerat anger vilket råd kunden har fått och hur rådet  motsvarar kundens önskemål, mål med investeringen och andra  egenskaper (lämplighetsförklaring). Dokumentationen ska  lämnas innan en transaktion utförs, om inte villkoren i andra  stycket är uppfyllda.
Om ett avtal att köpa eller sälja ett finansiellt instrument  ingås med hjälp av ett medel för distanskommunikation som  hindrar att dokumentationen lämnas i förväg, får  värdepappersinstitutet lämna lämplighetsförklaringen snarast  efter det att avtalet har ingåtts, om
a) kunden har gett sitt samtycke till att få  lämplighetsförklaringen utan onödigt dröjsmål efter det att  transaktionen har utförts, och
b) institutet har erbjudit kunden möjligheten att senarelägga  transaktionen så att kunden först kan få  lämplighetsförklaringen.
Lag (2017:679)
.
29 §
Om ett värdepappersinstitut erbjuder portföljförvaltning  till en icke-professionell kund eller har informerat en sådan  kund om att institutet kommer att utföra en regelbunden  lämplighetsbedömning enligt 17 § 3, ska rapporteringen  innehålla en uppdaterad förklaring till hur investeringen  motsvarar kundens önskemål, mål med investeringen och andra  egenskaper.
Lag (2017:679)
.
30 §
Ett värdepappersinstitut som har utfört en transaktion  för en kunds räkning ska informera kunden om var ordern  utfördes.
Lag (2017:679)
.
Information till institutionella investerare
30 a §
Ett svenskt värdepappersinstitut som när det  tillhandahåller portföljförvaltning till en sådan  institutionell investerare som avses i artikel 2 i  Europaparlamentets och rådets direktiv 2007/36/EG av den 11  juli 2007 om utnyttjande av vissa av aktieägares rättigheter i  börsnoterade företag, i lydelsen enligt Europaparlamentets och  rådets direktiv (EU) 2017/828, investerar i aktier som är  upptagna till handel på en reglerad marknad och som har getts  ut av ett bolag inom EES, ska i fråga om sådana aktier varje  år till investeraren lämna en redogörelse med uppgift om
1. de mest betydande riskerna som investeringarna är förenade  med på medellång till lång sikt,
2. portföljens sammansättning,
3. portföljens omsättning och omsättningskostnader,
4. röstningsrådgivare som har anlitats för engagemang i  portföljbolagen,
5. riktlinjer för utlåning av värdepapper och hur dessa  tillämpas för att fullfölja engagemanget i tillämpliga fall,  särskilt vid portföljbolagens bolagsstämmor,
6. hur placeringsstrategin för portföljförvaltningstjänsten  överensstämmer med överenskommelsen med investeraren och hur  den bidrar till utvecklingen av dennes tillgångar på medellång  till lång sikt,
7. huruvida, och i så fall hur, värdepappersinstitutet fattar  investeringsbeslut med utgångspunkt i en bedömning av  portföljbolagens resultat på medellång till lång sikt, och
8. huruvida några intressekonflikter har uppkommit och i så  fall vilka och hur de har hanterats.
Om informationen redan är tillgänglig för allmänheten behöver  den inte tas med i redogörelsen.
Lag (2019:289)
.
Bästa utförande av kundorder
Bästa möjliga resultat
31 §
När ett värdepappersinstitut utför en kunds order, ska  det vidta alla de åtgärder som behövs för att uppnå bästa  möjliga resultat för kunden med avseende på
1. pris,
2. kostnad,
3. snabbhet,
4. sannolikhet för utförande och avveckling,
5. storlek,
6. art, och
7. andra för kunden väsentliga förhållanden.
Om en kund har gett specifika instruktioner, ska ett  värdepappersinstitut utföra ordern i enlighet med dessa.
Lag (2017:679)
.
32 §
När ett värdepappersinstitut utför en order för en  icke-professionell kunds räkning, ska bästa möjliga resultat  fastställas med hänsyn till
1. priset för det finansiella instrumentet, och
2. kostnaderna i samband med utförandet, inbegripet kundens  alla utgifter som hänför sig direkt till utförandet av  ordern.
I bedömningen av bästa möjliga resultat ska  värdepappersinstitutet beakta de egna ersättningar och  avgifter som det tar ut av kunden för utförandet av ordern på  var och en av de platser som kan komma i fråga för att utföra  den.
Lag (2017:679)
.
Riktlinjer för utförande av order
33 §
Ett värdepappersinstitut ska ha system och riktlinjer för  hur institutet ska uppnå bästa möjliga resultat enligt 31 och 
32 §§ när en kunds order utförs.
I riktlinjerna ska det för varje klass av finansiella  instrument finnas uppgifter om de olika platser där  värdepappersinstitutet utför sina kundorder och de faktorer  som påverkar valet av utförandeplats. Riktlinjerna ska omfatta  de utförandeplatser som gör det möjligt för institutet att  stadigvarande uppnå bästa möjliga resultat när en kundorder  utförs.
Ett värdepappersinstitut ska övervaka och regelbundet  utvärdera och uppdatera sina system och riktlinjer för  utförande av order och lämna information om varje väsentlig  förändring av dessa till de kunder med vilka institutet har en  fortlöpande relation.
Lag (2025:316)
.
34 §
Ett värdepappersinstitut ska förse sina kunder med  lämplig information om institutets riktlinjer för utförande  av order. Informationen ska förklara hur en order kommer att  utföras på ett sätt som är tydligt, tillräckligt detaljerat  och lätt för kunder att förstå.
Innan värdepappersinstitutet utför en kunds order, ska kunden  ha godtagit riktlinjerna.
Lag (2017:679)
.
35 §
Innan ett värdepappersinstitut utför en kunds order utanför en reglerad marknad eller en handelsplattform, skall kunden ha gett sitt uttryckliga godkännande till det.
Godkännandet kan ges generellt eller avse en enskild transaktion.
Lag (2017:679)
.
36 §
Om en kund begär det, ska ett värdepappersinstitut kunna  visa att det har utfört kundens order i enlighet med  institutets riktlinjer för utförande av order.
Om Finansinspektionen begär det, ska ett värdepappersinstitut  kunna visa att det uppfyller kraven i 31-35 §§.
Lag (2025:316)
.
37 §
Har upphävts genom
lag (2025:316)
.
Hantering av order
38 §
Ett värdepappersinstitut skall snabbt, effektivt och rättvist utföra en kunds order utan att denne missgynnas i förhållande till andra kunder eller på grund av institutets handel för egen räkning. I övrigt jämförbara kundorder skall utföras i den ordning som de togs emot, om det inte finns skäl för att utföra dem i en annan ordning.
Lag (2017:679)
.
Limitorder
39 §
Om en kund har angett ett lägsta pris vid försäljning  till tredje man eller ett högsta pris vid inköp (limit)  avseende aktier som är upptagna till handel på en reglerad  marknad eller handlas på en MTF-plattform och  värdepappersinstitutet inte utför ordern, ska institutet  omedelbart offentliggöra ordern på ett sätt som gör den lätt  tillgänglig för övriga marknadsaktörer. Detta gäller dock  inte om kunden har gett andra instruktioner.
Lag (2017:679)
.
Särskilt om kunders finansiella instrument och medel
40 §
Ett värdepappersinstitut skall hålla en kunds finansiella instrument avskilda från institutets tillgångar, om inte kunden uttryckligen har godkänt något annat.
I 3 kap. lagen (1991:980) om handel med finansiella instrument finns det särskilda bestämmelser om förfoganden över finansiella instrument som tillhör någon annan. För överenskommelser enligt första stycket gäller dock inte 3 kap.
1 § samma lag.
Lag (2017:679)
.
41 §
Ett värdepappersinstitut som innehar en kunds medel  ska
1. vidta lämpliga åtgärder för att skydda kundens  rättigheter, och
2. hålla medlen avskilda från institutets tillgångar, om det  inte har tillstånd att ta emot medel på konto enligt 2 kap. 
2 § första stycket 8 eller är ett kreditinstitut.
Ett värdepappersbolag och ett utländskt företag som tar emot  medel med redovisningsskyldighet enligt 2 kap. 2 § första  stycket 1 ska omedelbart avskilja medlen från de egna  tillgångarna.
Lag (2017:679)
.
42 §
Ett värdepappersbolag och ett utländskt företag som enligt 2 kap. 2 § första stycket 8 tar emot medel på konto ska ha en betalningsberedskap som är tillräcklig med hänsyn till rörelsens art och omfattning. Bolagets eller företagets system för hantering av uppgifter om kunder och deras insättningar ska vara sådana att bolaget eller företaget utan dröjsmål kan sammanställa en fullständig och tillförlitlig förteckning över samtliga kunder som har medel på konto hos bolaget eller företaget och deras respektive insättningar.
När medel tas emot på konto, ska en skriftlig överenskommelse om detta träffas med kunden.
Lag (2017:679)
.
43 §
Ett värdepappersinstitut får inte ingå avtal om  säkerhetsöverlåtelse (återköpsavtal) av finansiella  instrument, valuta eller sådana fordringar som avses i 8 kap. 
10 § andra stycket konkurslagen (1987:672) med  icke-professionella kunder i syfte att säkra eller täcka  kundens aktuella eller framtida, faktiska eller villkorade  eller presumtiva förpliktelser.
Lag (2017:679)
.
Särskilt om kreditgivning
44 §
Kredit enligt 2 kap. 2 § första stycket 2 får beviljas bara om låntagaren kan förväntas fullgöra låneförbindelsen. För kredit som lämnas ska det finnas betryggande säkerhet. Lämnas aktier som säkerhet för kredit och ingår som en mindre del bland dessa även aktier i ett värdepappersbolag som lämnar krediten eller dess moderbolag, får värdepappersbolaget trots förbudet i 19 kap. 3 § aktiebolagslagen (2005:551) som pant ta emot även dessa aktier.
Lag (2017:679)
.
45 §
Vid kreditgivning enligt 2 kap. 2 § första stycket 2  gäller för värdepappersbolag denna paragraf och 44 § i stället  för 21 kap. aktiebolagslagen (2005:551).
Ett värdepappersbolag får inte på andra villkor än sådana som  bolaget normalt ställer upp lämna kredit till
1. en styrelseledamot,
2. en person som ensam eller i förening med någon annan får  avgöra kreditärenden som ska avgöras av styrelsen,
3. en anställd som har en ledande ställning inom bolaget,
4. någon annan aktieägare än staten med ett aktieinnehav som  motsvarar minst 3 procent av hela aktiekapitalet,
5. den som är make eller sambo till någon som avses i 1-4,  eller
6. en juridisk person i vilken någon som avses i 1-5 har ett  väsentligt ekonomiskt intresse i egenskap av delägare eller  medlem.
Värdepappersbolagets styrelse ska avgöra ärenden om kredit  till de personer och företag som avses i andra stycket.  Bolaget ska föra in uppgifter om sådana krediter i en  förteckning. I fråga om en styrelseledamot eller den  verkställande direktören ska förteckningen också innehålla  uppgift om en kredit som har lämnats till
1. ett barn eller en förälder till en sådan person, och
2. en juridisk person i vilken styrelseledamoten eller den  verkställande direktören eller dennes make, sambo, barn eller  förälder
a) har ett kvalificerat innehav, eller
b) är styrelseledamot eller verkställande direktör.
Andra stycket och tredje stycket första och andra meningarna  tillämpas också på krediter mot säkerhet av borgen eller  fordringsrätt som utfärdas av någon som avses i andra stycket.  Detsamma gäller för en fordran som bolaget förvärvar och för  vilken någon som avses i andra stycket är betalningsskyldig.
Lag (2020:1210)
.
46 §
Ett värdepappersbolag får ge förskott, lämna lån eller ställa säkerhet för lån i syfte att gäldenären skall förvärva aktier i bolaget eller ett överordnat bolag i samma koncern, bara om det därefter finns full täckning för det bundna egna kapitalet. Vid beräkningen av om det finns full täckning för det bundna egna kapitalet skall förskott och lån enligt första meningen behandlas som fordringar utan värde samt säkerheter enligt första meningen behandlas som bolagets skuld.
Förskott, lån eller säkerhet får dock bara lämnas i den utsträckning det framstår som försvarligt med hänsyn till
1. de krav som verksamhetens art, omfattning och risker ställer på storleken av det egna kapitalet, och
2. bolagets konsolideringsbehov, likviditet och ställning i övrigt.
Lag (2017:679)
.
Undantag när det finns särskilda regler i EU-rätten
47 §
Om ett värdepappersinstitut utför en investeringstjänst  som bara är en del av en finansiell produkt för vilken det  finns särskilda regler i EU-rätten, gäller inte 14, 15 och 
17 §§.
Lag (2017:679)
.
48 §
Om ett kreditavtal som omfattas av Europaparlamentets  och rådets direktiv 2014/17/EU av den 4 februari 2014 om  konsumentkreditavtal som avser bostadsfastighet och om  ändring av direktiven 2008/48/EG och 2013/36/EU och  förordning (EU) nr 1093/2010, i den ursprungliga lydelsen,  förutsätter, för att lånet ska kunna betalas ut, läggas om  eller lösas in, att samma kund tillhandahålls en  investeringstjänst avseende hypoteksobligationer som ges ut  specifikt i syfte att säkra finansieringen av kreditavtalet  och har identiska villkor med det, ska 23-28 §§ och 8 kap. 
15 § inte tillämpas på den investeringstjänsten.
Lag (2017:679)
.
Tillhandahållande av tjänster via ett annat företag
49 §
Ett värdepappersinstitut som genom förmedling av ett  annat värdepappersinstitut eller ett utländskt  värdepappersföretag som hör hemma inom EES tar emot en  instruktion om att utföra en investeringstjänst eller en  sidotjänst för en kunds räkning, får förlita sig på de  uppgifter om kunden som det har fått av det andra  värdepappersinstitutet eller företaget och alla  rekommendationer i fråga om tjänsten eller transaktionen som  kunden har fått från det andra institutet eller företaget.  Ett värdepappersinstitut som genomför en tjänst eller  transaktion utifrån sådana uppgifter och rekommendationer  ansvarar för att tjänsten eller transaktionen utförs i  enlighet med bestämmelserna i detta kapitel och 8 kap.
Ett värdepappersinstitut som har förmedlat en instruktion  till ett annat värdepappersinstitut eller ett utländskt  värdepappersföretag ansvarar för att den information som det  har lämnat över är fullständig och riktig och att de  rekommendationer och den rådgivning som institutet har  tillhandahållit är lämpliga för kunden.
Lag (2017:679)
.
Bemyndiganden
50 §
Regeringen eller den myndighet som regeringen bestämmer  får meddela föreskrifter om
1. vad ett värdepappersinstitut ska iaktta för att uppfylla  skyldigheterna i 1 §,
2. på vilket sätt information enligt 19 § ska lämnas till  kunderna,
3. kriterierna för att bedöma vilka ersättningar och förmåner  ett värdepappersinstitut får lämna till eller ta emot av någon  annan än kunden samt vilka uppgifter som ska lämnas till  kunden om ersättningar och förmåner som institutet lämnar till  eller tar emot av någon annan än kunden enligt 21 §,
4. tidpunkt, omfattning och riktlinjer för återbetalning till  kund av mottagna ersättningar eller förmåner enligt 22 §  första stycket,
5. kriterierna för att bedöma vilka icke-monetära förmåner ett  värdepappersinstitut får ta emot och behålla när det  tillhandahåller investeringsrådgivning på oberoende grund  eller portföljförvaltning enligt 22 § andra stycket,
6. villkoren för att ett värdepappersinstitut ska få ta emot  investeringsanalyser från en tredjepart utan att det är att  betrakta som en ersättning eller förmån enligt 21 eller 22 §,
7. undantag från skyldigheten att offentliggöra en order  enligt 39 §,
8. hantering av finansiella instrument enligt 40 §,
9. hantering av medel enligt 41 §,
10. mottagande av medel på konto och bolagets eller företagets  system för hantering av vissa uppgifter enligt 42 §,
11. vilka åtgärder ett värdepappersinstitut ska vidta för att  säkerställa att det följer förbudet i 43 §,
12. vilka begränsningar som ska gälla vid ställande av  säkerhet enligt 44 § tredje meningen, och
13. tillhandahållande av tjänster till en jävskrets som avses  i 45 §.
Lag (2020:1210)
.
10 kap. Datarapporteringstjänster
1 §
I förordningen om marknader för finansiella instrument  finns bestämmelser om tillståndsplikt och om organisatoriska  krav och verksamhetskrav för leverantörer av  datarapporteringstjänster.
Lag (2020:1157)
.
2 §
En leverantör av datarapporteringstjänster som  Finansinspektionen har tillsyn över ska ha ändamålsenliga  rapporteringssystem för anställda som vill göra anmälningar om  misstänkta överträdelser av bestämmelser som gäller för  verksamheten.
Lag (2021:967)
.
3 §
Har upphävts genom
lag (2020:1157)
.
4 §
Har upphävts genom
lag (2020:1157)
.
5 §
Har upphävts genom
lag (2020:1157)
.
6 §
Har upphävts genom
lag (2020:1157)
.
7 §
Har upphävts genom
lag (2020:1157)
.
8 §
Har upphävts genom
lag (2020:1157)
.
9 §
Har upphävts genom
lag (2020:1157)
.
10 §
Har upphävts genom
lag (2020:1157)
.
11 §
Har upphävts genom
lag (2020:1157)
.
12 §
Har upphävts genom
lag (2020:1157)
.
13 §
Har upphävts genom
lag (2020:1157)
.
14 §
Har upphävts genom
lag (2020:1157)
.
15 §
Har betecknats 10 kap. 2 § genom
lag (2020:1157)
.
11 kap. Särskilda bestämmelser för en handelsplattform
Inledande bestämmelser
1 §
En handelsplattform skall drivas hederligt, rättvist och professionellt och på ett sätt så att allmänhetens förtroende för värdepappersmarknaden upprätthålls.
När ett värdepappersinstitut driver en handelsplattform skall det tillämpa principerna om
1. fritt tillträde, som innebär att var och en som uppfyller de krav som ställs i denna lag och av institutet får delta i handeln,
2. neutralitet, som innebär att institutets regler för handelsplattformen tilllämpas på ett likformigt sätt gentemot alla som deltar i handeln, och
3. god genomlysning, som innebär att deltagarna får en snabb, samtidig och korrekt information om handeln och att allmänheten får tillfälle att ta del av sådan information.
Av 13 kap. 12 § framgår att en börs efter Finansinspektionens tillstånd får driva en handelsplattform.
1 a §
För ett värdepappersinstitut som driver en  handelsplattform gäller 13 kap. 1 a-1 l §§. Det som anges där  om börs och reglerad marknad ska då avse värdepappersinstitut  respektive handelsplattform.
För ett värdepappersinstitut som driver en OTF-plattform  gäller utöver det som anges i 13 kap. 1 b § att endast ett  institut som inte har nära förbindelser med den som driver  plattformen får driva verksamhet som marknadsgarant på  plattformen.
Lag (2025:316)
.
1 b §
Ett värdepappersinstitut som driver en handelsplattform  ska vidta lämpliga åtgärder för att identifiera och hantera  möjliga negativa följder för driften av handelsplattformen,  eller för deltagarna i handeln på plattformen, av  intressekonflikter mellan den verksamheten och institutets  övriga verksamhet.
Lag (2017:679)
.
2 §
Ett värdepappersinstitut som driver en MTF-plattform får  inte på plattformen utföra kundorder med utnyttjande av egna  tillgångar eller bedriva handel genom matchad  principalhandel.
Lag (2017:679)
.
2 a §
Ett värdepappersinstitut som driver en MTF-plattform  ska ha
1. tillräckliga förutsättningar för att kunna hantera de  risker plattformen är exponerad för och vidta lämpliga  åtgärder och införa system för att identifiera alla betydande  risker för verksamheten på plattformen och för att reducera  sådana risker,
2. effektiva arrangemang för att underlätta avslut utan  dröjsmål av de transaktioner som utförs i plattformens  system, och
3. tillräckliga finansiella resurser för att plattformen ska  kunna fungera korrekt med hänsyn till arten och omfattningen  av de transaktioner som genomförs på plattformen samt till  sammansättningen och graden av dess riskexponering.
Lag (2017:679)
.
2 b §
Ett värdepappersinstitut som driver en OTF-plattform  ska ha arrangemang som förhindrar att kundorder utförs med  utnyttjande av egna tillgångar hos institutet eller hos ett  företag som ingår i samma koncern som institutet.
Ett värdepappersinstitut som driver en OTF-plattform får på  plattformen
1. bedriva matchad principalhandel i obligationer,  strukturerade finansiella produkter, utsläppsrätter och  derivatinstrument bara om kunden har gett sitt samtycke till  det, och
2. bedriva annan handel för egen räkning än matchad  principalhandel bara i statspapper för vilka det saknas en  likvid marknad.
Ett värdepappersinstitut som driver en OTF-plattform får på  plattformen inte bedriva matchad principalhandel för att  utföra kundorder med derivatinstrument som omfattas av  clearingkravet i artikel 5 i Europaparlamentets och rådets  förordning (EU) nr 648/2012.
Lag (2017:679)
.
2 c §
Ett värdepappersinstitut som driver en OTF-plattform  får inte vara systematisk internhandlare i finansiella  instrument som handlas på plattformen.
En OTF-plattform får inte anslutas till en systematisk  internhandlare eller till en annan OTF-plattform på ett  sådant sätt att order på plattformen kan interagera med order  eller bud hos systematiska internhandlare eller med order på  andra OTF-plattformar.
Lag (2017:679)
.
Deltagare
3 §
Ett värdepappersinstitut som driver en handelsplattform  ska ha regler för vilka som får delta i handeln på denna. Som  deltagare i handeln på en MTF-plattform får institutet ha  Sveriges riksbank och Riksgäldskontoret samt fysiska och  juridiska personer som har en betryggande kapitalstyrka,  tillräckliga kunskaper och ändamålsenlig organisation av  verksamheten och som i övrigt är lämpliga att delta i  handeln.
Lag (2017:679)
.
3 a §
Har upphävts genom
lag (2025:316)
.
Handelsregler
4 §
Det skall finnas ändamålsenliga regler för handeln på en handelsplattform. Av reglerna skall framgå
1. deltagarnas förpliktelser mot den som driver handelsplattformen,
2. det som gäller för transaktioner på handelsplattformen,
3. vilka kriterier som används för att avgöra vilka finansiella instrument som får handlas på handelsplattformen, och
4. formerna för clearing och avveckling av de transaktioner som har genomförts.
4 a §
Reglerna för utförande av order på en MTF-plattform får  inte vara skönsmässiga.
Ett värdepappersinstitut som driver en OTF-plattform ska  handla diskretionärt endast vid beslut om att
1. lägga eller dra tillbaka en order på plattformen, eller
2. inte matcha en specifik kundorder med de övriga order som  finns tillgängliga i systemet vid en viss tidpunkt, förutsatt  att detta stämmer överens med institutets skyldigheter enligt 
9 kap. 31 och 32 §§.
Lag (2017:679)
.
4 b §
Ett värdepappersinstitut som driver en OTF-plattform i  form av ett system som matchar kundorder får besluta om och,  i så fall, när och i vilken utsträckning två eller flera  order ska matchas inom systemet.
Ett värdepappersinstitut som driver en OTF-plattform i form  av ett system som anordnar transaktioner med icke  aktieliknande finansiella instrument får underlätta  förhandlingar kunder emellan för att sammanföra två eller  flera potentiellt kompatibla köp- och säljintressen i en  transaktion.
Lag (2017:679)
.
5 §
Ett värdepappersinstitut som driver en handelsplattform skall se till att information tillhandahålls om de finansiella instrument som handlas på handelsplattformen i en omfattning som är lämplig med hänsyn till de finansiella instrumentens art samt deltagarnas kunskaper och erfarenheter.
Utgivarens informationsplikt
6 §
En utgivare av sådana överlåtbara värdepapper som avses i  punkt 1 eller 2 i definitionen i 1 kap. 4 § och som efter  ansökan av utgivare handlas på en handelsplattform ska
1. fortlöpande informera det värdepappersinstitut som driver  handelsplattformen om sin verksamhet, och
2. i övrigt lämna institutet de upplysningar som det behöver  för att kunna fullgöra sina uppgifter enligt denna lag och  andra författningar.
Lag (2017:679)
.
7 §
I artikel 17 i Europaparlamentets och rådets förordning 
(EU) nr 596/2014 om marknadsmissbruk 
(marknadsmissbruksförordning) och om upphävande av  Europaparlamentets och rådets direktiv 2003/6/EG och  kommissionens direktiv 2003/124/EG, 2003/125/EG och 
2004/72/EG finns bestämmelser om skyldighet för emittenter  att offentliggöra insiderinformation.
Lag (2016:1313)
.
8 §
Ett värdepappersinstitut som driver en handelsplattform  ska fortlöpande kontrollera att en utgivare av överlåtbara  värdepapper enligt 6 § fullgör sin informationsskyldighet  enligt denna lag.
Värdepappersinstitutet ska även kontrollera att emittenter  som omfattas av artikel 17 i Europaparlamentets och rådets  förordning (EU) nr 596/2014 fullgör sin  informationsskyldighet enligt den artikeln.
Lag (2016:1313)
.
9 §
Har upphävts genom
lag (2017:679)
.
10 §
Har upphävts genom
lag (2017:679)
.
11 §
Har upphävts genom
lag (2017:679)
.
Hinder mot handel
11 a §
Ett värdepappersinstitut ska avslå en ansökan om att  ett finansiellt instrument ska handlas på en handelsplattform  eller besluta att ett finansiellt instrument inte längre ska  handlas på en handelsplattform, om Riksgäldskontoret begär  det enligt 14 kap. 3 § första stycket 2 lagen (2015:1016) om  resolution eller en utländsk resolutionsmyndighet begär det  enligt nationell lagstiftning som genomför artikel 64.1 c i  krishanteringsdirektivet.
Lag (2015:1032)
.
Handelsstopp
12 §
Ett värdepappersinstitut som driver en handelsplattform  får avbryta handeln med ett finansiellt instrument 
(handelsstopp) eller avföra instrumentet från handel, om  instrumentet inte uppfyller de krav som gäller för att  handlas på plattformen och det inte är sannolikt att  handelsstoppet eller avförandet allvarligt skulle skada  investerarnas intressen eller hindra marknaden från att  fungera korrekt.
Ett värdepappersinstitut får avbryta handeln med ett  finansiellt instrument eller avföra instrumentet från handel  även i andra fall än de som anges i första stycket, om det  inte är sannolikt att handelsstoppet eller avförandet  allvarligt skulle skada investerarnas intressen eller hindra  marknaden från att fungera korrekt.
Om värdepappersinstitutet avbryter handeln med ett  finansiellt instrument eller avför instrumentet från handel,  ska institutet även avbryta handeln med finansiella  derivatinstrument som är hänförliga till det instrumentet  respektive avföra sådana derivatinstrument från handel när  det är nödvändigt med hänsyn till syftet med handelsstoppet  eller avförandet.
Värdepappersinstitutet ska offentliggöra beslut om  handelsstopp eller avförande av finansiella instrument från  handel och underrätta Finansinspektionen om sådana beslut.
Lag (2017:679)
.
Tillväxtmarknad för små och medelstora företag
13 §
Ett värdepappersinstitut som driver en MTF-plattform får  ansöka hos Finansinspektionen om att få plattformen  registrerad som en tillväxtmarknad för små och medelstora  företag. Finansinspektionen ska bifalla ansökan om
1. minst 50 procent av de emittenter vars finansiella  instrument tas upp till handel på plattformen är små och  medelstora företag,
2. det finns lämpliga kriterier för upptagande av finansiella  instrument till handel på plattformen,
3. det finns tillräcklig information offentliggjord för att  göra det möjligt för investerare att fatta ett välgrundat  beslut om att investera eller inte investera i de finansiella  instrumenten, antingen i form av ett prospekt enligt  prospektförordningen eller, om ett prospekt inte krävs, ett  upptagandedokument,
4. det finns ändamålsenlig, fortlöpande och regelbunden  finansiell rapportering från emittenterna,
5. emittenterna och personer som har ledande ställning hos dem  samt närstående till emittenterna och personer som har ledande  ställning hos emittenterna uppfyller kraven i  marknadsmissbruksförordningen,
6. tillsynsinformation som rör emittenterna lagras och sprids  till allmänheten, och
7. det finns effektiva system och kontroller som syftar till  att förhindra och upptäcka marknadsmissbruk i enlighet med  kraven i marknadsmissbruksförordningen.
Lag (2019:419)
.
14 §
En MTF-plattform som har registrerats som en  tillväxtmarknad för små och medelstora företag får  avregistreras, om
1. det värdepappersinstitut som driver plattformen ansöker om  avregistrering, eller
2. kraven i 13 § inte längre är uppfyllda.
Lag (2017:679)
.
15 §
Om en emittents finansiella instrument tas upp till  handel på en tillväxtmarknad för små och medelstora företag,  får handel med det instrumentet bedrivas på en annan  tillväxtmarknad för små och medelstora företag endast när  emittenten har informerats och inte motsatt sig det. I sådana  fall ska emittenten inte omfattas av någon skyldighet i fråga  om bolagsstyrning eller offentliggörande som gäller på den  andra tillväxtmarknaden.
Lag (2017:679)
.
TREDJE  AVDELNINGEN
Börsverksamhet m.m.
12 kap. Tillstånd att driva en reglerad marknad
Tillståndskrav
1 §
För att som börs driva en reglerad marknad krävs tillstånd av Finansinspektionen. Tillstånd får ges svenska aktiebolag och svenska ekonomiska föreningar.
Tillstånd att driva en reglerad marknad får enligt 9 § även ges utländska företag.
Svenska företag
Förutsättningar för tillstånd
2 §
Tillstånd att som börs driva en reglerad marknad ska ges  ett svenskt aktiebolag eller en svensk ekonomisk förening,  om
1. bolagsordningen eller stadgarna inte strider mot denna lag  eller någon annan författning,
2. det finns skäl att anta att den planerade verksamheten  kommer att drivas enligt bestämmelserna i denna lag och andra  författningar som reglerar företagets verksamhet,
3. den som har eller kan förväntas komma att få ett  kvalificerat innehav i företaget bedöms lämplig att utöva ett  väsentligt inflytande över ledningen av en börs,
4. den som ska ingå i styrelsen för företaget eller vara  verkställande direktör i det, eller vara ersättare för någon  av dem, har tillräcklig insikt och erfarenhet för att delta i  ledningen av en börs och även i övrigt är lämplig för en  sådan uppgift,
5. styrelsen i sin helhet har tillräcklig kunskap och  erfarenhet för att leda börsen, och
6. företaget uppfyller de villkor i övrigt som anges i denna  lag.
Lag (2017:679)
.
3 §
Vid bedömningen enligt 2 § 3 av om en innehavare är  lämplig ska dennes anseende och kapitalstyrka beaktas. Det ska  också beaktas om det finns skäl att anta att
1. innehavaren kommer att motverka att börsens verksamhet  drivs på ett sätt som är förenligt med kraven i denna lag och  andra författningar som reglerar företagets verksamhet, eller
2. innehavet har samband med eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Lag (2022:676)
.
Godkännande av bolagsordning m.m.
4 §
Bolagsordningen eller stadgarna för en börs skall godkännas av Finansinspektionen i samband med att företaget får tillstånd att driva en reglerad marknad.
5 §
En börs som har beslutat att ändra sin bolagsordning eller sina stadgar skall hos Finansinspektionen ansöka om godkännande av ändringen. Ändringen skall godkännas om bolagsordningen eller stadgarna stämmer överens med denna lag och andra författningar samt i övrigt innehåller de särskilda bestämmelser som behövs med hänsyn till omfattningen och arten av företagets verksamhet.
Ett beslut om ändring av bolagsordning eller stadgar får inte registreras innan ändringen har godkänts.
Styrelse
6 §
En börs skall ha en styrelse med minst tre ledamöter.
Börsen skall ha en verkställande direktör.
6 a §
Skyldigheten enligt 8 kap. 46 a § aktiebolagslagen
(2005:551) för styrelsen i ett publikt aktiebolag att årligen fastställa en skriftlig arbetsordning för sitt arbete gäller även för styrelsen i en börs som är ett privat aktiebolag.
Detsamma gäller skyldigheten enligt 8 kap. 46 b § samma lag för styrelsen i ett publikt aktiebolag att i skriftliga instruktioner ange arbetsfördelningen mellan bolagsorganen.
Styrelsens ordförande ska bevaka att styrelsen fullgör de uppgifter som anges i denna paragraf.
Lag (2014:554)
.
6 b §
Den som är ledamot i styrelsen för en börs eller är  dess verkställande direktör får utöver detta uppdrag ha det  antal uppdrag som styrelseledamot eller verkställande  direktör i andra företag som bedöms lämpligt med hänsyn till  omständigheterna i det enskilda fallet samt till arten,  omfattningen och komplexiteten hos börsens verksamhet.
Om en börs är betydande i fråga om storlek, intern  organisation samt verksamhetens art, omfattning och  komplexitet, får en styrelseledamot eller verkställande  direktör endast inneha en av följande kombinationer av  uppdrag:
1. ett uppdrag som verkställande direktör och två uppdrag som  styrelseledamot, eller
2. fyra uppdrag som styrelseledamot.
Lag (2017:679)
.
6 c §
Vid tillämpningen av 6 b § andra stycket ska
1. uppdrag inom samma koncern eller i företag där börsen har  ett kvalificerat innehav räknas som ett enda uppdrag, och
2. uppdrag i verksamheter och organisationer som inte  huvudsakligen har ett kommersiellt syfte inte beaktas.
Om styrelseledamoten representerar svenska staten gäller inte 
6 b § andra stycket.
En styrelseledamot eller verkställande direktör i en börs som  är betydande får, efter tillstånd av Finansinspektionen, ha  ytterligare ett uppdrag som styrelseledamot utöver de som  anges i 6 b § andra stycket 1 eller 2.
Lag (2017:679)
.
6 d §
Den som är styrelseledamot eller verkställande direktör  i en börs ska avsätta tillräckligt med tid för att kunna  utföra sitt uppdrag.
Lag (2017:679)
.
6 e §
Styrelsen i en börs ska fastställa och övervaka  genomförandet av arrangemang för styrning som säkerställer en  ansvarsfull ledning av börsen. I arrangemangen för styrning  ska, på ett sätt som främjar marknadens integritet,  åtskillnad göras mellan funktioner inom organisationen och  förebyggande av intressekonflikter.
Styrelsen ska övervaka och regelbundet utvärdera  effektiviteten hos arrangemangen för styrning enligt första  stycket och vidta lämpliga åtgärder för att rätta till  brister.
Styrelsen ska ha tillgång till den information och de  dokument som krävs för att ha uppsikt över och övervaka  verkställande direktörens beslutsfattande.
Lag (2017:679)
.
Revision
6 f §
En börs ska ha minst en revisor som utses av stämman.
Bara den som är auktoriserad eller godkänd revisor får vara revisor.
Minst en revisor som stämman utsett ska vara auktoriserad revisor.
Lag (2017:679)
.
Aktiekapital m.m.
7 §
En börs som är aktiebolag ska ha ett aktiekapital som med  hänsyn till verksamhetens art och omfattning är tillräckligt  stort. Vid bedömningen av om aktiekapitalet är tillräckligt  ska hänsyn tas även till andra finansiella resurser som börsen  har eller kan utnyttja. För en börs som är ekonomisk förening  gäller det som sägs om aktiekapital i stället summan av gjorda  medlemsinsatser och förlagsinsatser.
En börs som driver en handelsplattform ska ha ett startkapital  enligt 3 kap. 6 § första stycket 3.
Lag (2021:480)
.
Ansökan om tillstånd
En ansökan skall innehålla en verksamhetsplan.
8 §
Ansökan om tillstånd får göras innan bolaget eller  föreningen har registrerats. Om en sådan ansökan har gjorts  av ett aktiebolag inom sex månader från stiftelseurkundens  undertecknande, räknas den tid som anges i 2 kap. 22 §  aktiebolagslagen (2005:551) från tillståndsbeslutet. Om en  sådan ansökan i stället har gjorts av en ekonomisk förening  inom sex månader från det att föreningen bildades, räknas den  tid som anges i 2 kap. 2 § första stycket lagen (2018:672) om  ekonomiska föreningar från tillståndsbeslutet.
En ansökan ska innehålla en verksamhetsplan.
Lag (2018:728)
.
8 a §
Finansinspektionen ska innan den beslutar om tillstånd  samråda med behörig myndighet i ett annat land inom EES, om  företaget
1. är eller kan förväntas bli dotterföretag till ett  kreditinstitut eller försäkringsföretag med auktorisation i  det landet,
2. är eller kan förväntas bli dotterföretag till  moderföretaget till ett kreditinstitut eller  försäkringsföretag med auktorisation i det landet, eller
3. kontrolleras eller kan förväntas komma att kontrolleras av  samma fysiska eller juridiska personer som har ägarkontroll  över ett kreditinstitut eller försäkringsföretag med  auktorisation i det landet.
Lag (2017:679)
.
Utländska företag
9 §
Tillstånd för ett utländskt företag att driva en reglerad marknad från filial i Sverige får ges om
1. företaget i sitt hemland driver sådan verksamhet och där står under tillsyn av en myndighet eller ett annat behörigt organ, och
2. det finns skäl att anta att den planerade verksamheten kommer att drivas enligt bestämmelserna i denna lag och föreskrifter som meddelats med stöd av lagen.
Svenska företags verksamhet utomlands
10 §
En börs som avser att vidta åtgärder i ett annat land  inom EES för att underlätta för deltagare på distans att få  tillträde till börsens reglerade marknad eller till en  handelsplattform som drivs av börsen, ska innan sådana  åtgärder påbörjas underrätta Finansinspektionen.  Finansinspektionen ska inom en månad från det att  underrättelsen togs emot lämna över den till den behöriga  myndigheten i det land där åtgärderna ska vidtas. På begäran  ska Finansinspektionen utan onödigt dröjsmål lämna uppgifter  till samma myndighet om vilka från det landet som deltar i  handeln på en reglerad marknad eller handelsplattform.
Lag (2017:679)
.
Bemyndiganden
11 §
Regeringen eller den myndighet som regeringen bestämmer  får meddela föreskrifter om
1. börsers mångfaldspolicy vid tillsättandet av styrelse samt  resurser för introduktion och utbildning av  styrelseledamöter,
2. storleken av aktiekapitalet,
3. summan av gjorda medlemsinsatser och förlagsinsatser,  och
4. kravet på startkapital enligt 7 §.
Lag (2017:679)
.
13 kap. Börsens verksamhet
Allmänna krav på verksamheten
1 §
En börs ska driva sin verksamhet hederligt, rättvist och  professionellt och på ett sätt så att allmänhetens förtroende  för värdepappersmarknaden upprätthålls.
När börsen driver en reglerad marknad, ska den tillämpa  principerna om
1. fritt tillträde, som innebär att var och en som uppfyller  de krav som ställs i denna lag och av börsen får delta i  handeln,
2. neutralitet, som innebär att börsens regler för den  reglerade marknaden tillämpas på ett likformigt sätt gentemot  alla som deltar i handeln, och
3. god genomlysning, som innebär att deltagarna får en snabb,  samtidig och korrekt information om handeln och att  allmänheten får tillfälle att ta del av sådan information.
En börs ska också
1. identifiera och hantera de risker, inbegripet IKT-risker i  enlighet med kapitel II i Europaparlamentets och rådets  förordning (EU) 2022/2554, som kan uppstå i verksamheten, och
2. identifiera och hantera de intressekonflikter som kan  uppstå mellan börsens eller dess ägares intressen och  intresset av att en reglerad marknad drivs i enlighet med  första och andra styckena.
En börs får inte i sitt regelverk ställa oskäliga krav på  emittenter och deltagare vid en reglerad marknad. Vad som  utgör ett oskäligt krav ska bedömas med hänsyn till dess  ändamål, EU-rätten och övriga omständigheter.
Lag (2024:1285)
.
1 a §
En börs ska inrätta och upprätthålla en operativ  motståndskraft i enlighet med kraven i kapitel II i  Europaparlamentets och rådets förordning (EU) 2022/2554 för  att säkerställa att handelssystemen
1. är motståndskraftiga,
2. har tillräcklig kapacitet för att kunna hantera svåra  påfrestningar på marknaden i fråga om order- och  meddelandevolymer,
3. kan upprätthålla ordnad handel vid förhållanden med  påfrestningar på marknaden,
4. är fullständigt testade, och
5. garanterar kontinuitet i verksamheten vid eventuella  driftavbrott i handelssystemet, inbegripet en IKT-
kontinuitetspolicy och IKT-kontinuitetsplaner samt IKT-
relaterade åtgärds- och återställningsplaner i enlighet med  artikel 11 i Europaparlamentets och rådets förordning (EU) 
2022/2554.
Lag (2024:1285)
.
1 b §
En börs ska ingå skriftliga avtal med samtliga  värdepappersinstitut som bedriver en marknadsgarantstrategi  på en reglerad marknad som börsen driver, och ingå sådana  avtal med ett tillräckligt antal institut. Av avtalen ska det  framgå
1. att värdepappersinstituten ska ställa fasta bud till  konkurrenskraftiga priser så att marknaden tillförs  likviditet på regelbunden och förutsägbar basis, och
2. de incitament i form av rabatter eller annat som erbjuds  institutet för att uppfylla åtagandena enligt 1.
Börsen ska övervaka att avtalen följs och underrätta  Finansinspektionen om innehållet i dem.
Lag (2017:679)
.
1 c §
En börs ska inrätta effektiva system, förfaranden och  arrangemang för att kunna avvisa order på en reglerad marknad  som den driver som överskrider förutbestämda volym- och  priströsklar eller är uppenbart felaktiga.
Börsen ska även tillfälligt kunna avbryta eller begränsa  handeln på en reglerad marknad i en nödsituation eller om det  under en kort period finns en betydande prisrörelse för ett  finansiellt instrument på den marknaden eller en närliggande  marknad och, i undantagsfall, kunna annullera, justera eller  korrigera en transaktion.
Börsen ska säkerställa att parametrarna för att avbryta eller  begränsa handeln är lämpligt kalibrerade på ett sätt som  beaktar likviditeten för olika tillgångskategorier och  underkategorier, marknadsmodellens art och olika typer av  användare och att parametrarna är tillräckliga för att undvika  betydande störningar i en ordnad handel. Börsen ska underrätta  Finansinspektionen om parametrarna och om betydande ändringar  av dem.
Börsen ska på sin webbplats offentliggöra information om de  omständigheter som leder till att handeln avbryts eller  begränsas och om principerna för fastställandet av de  huvudsakliga tekniska parametrar som används för detta.
Lag (2025:316)
.
1 d §
En börs ska inrätta effektiva system, förfaranden och  arrangemang för att säkerställa att deltagare som använder  algoritmiska handelssystem på en reglerad marknad som börsen  driver inte kan skapa eller bidra till otillbörliga  marknadsförhållanden på marknaden och för att kunna hantera  eventuella otillbörliga marknadsförhållanden som kan uppstå  till följd av användningen av sådana algoritmiska  handelssystem.
I de förfaranden som avses i första stycket ska det ingå
1. krav på deltagarna att utföra lämpliga tester av algoritmer  och att tillhandahålla miljöer för att underlätta sådana  tester, i enlighet med kraven i kapitlen II och IV i  Europaparlamentets och rådets förordning (EU) 2022/2554,
2. system för att begränsa andelen inte utförda order i  förhållande till transaktionerna som kan läggas in i systemet  av en deltagare,
3. system för att det ska vara möjligt att bromsa orderflödet  om det finns en risk för att taket för systemkapaciteten  uppnås, och
4. system för att begränsa och upprätthålla den minsta  prisändring som får tillämpas på den reglerade marknaden.
Lag (2024:1285)
.
1 e §
En börs som tillåter direkt elektroniskt tillträde till  en reglerad marknad som börsen driver ska ha effektiva  system, förfaranden och arrangemang för att säkerställa
1. att endast svenska värdepappersinstitut och utländska  värdepappersföretag som hör hemma inom EES får tillhandahålla  sådana tjänster,
2. att lämpliga kriterier fastställs och tillämpas i fråga om  lämpligheten hos personer för vilka sådant tillträde kan  medges, och
3. att deltagaren behåller ansvaret för att order och  transaktioner som utförs med användning av tjänsten utförs i  enlighet med kraven i denna lag och andra författningar.
Börsen ska fastställa lämpliga standarder beträffande  riskkontroll och trösklar för handel via direkt elektroniskt  tillträde och kunna särskilja och, vid behov, stoppa order  eller handel som utförs av en person som använder direkt  elektroniskt tillträde. Börsen ska även tillfälligt kunna  stoppa eller avsluta en deltagares tillhandahållande av  direkt elektroniskt tillträde.
Lag (2017:679)
.
1 f §
En börs ska ha transparenta, rättvisa och  icke-diskriminerande regler om samlokaliseringstjänster.
Lag (2017:679)
.
1 g §
En börs ska säkerställa att den avgiftsstruktur som  börsen tillämpar är transparent, rättvis och  icke-diskriminerande och inte skapar incitament för att  lägga, ändra eller annullera order eller utföra transaktioner  på ett sätt som bidrar till otillbörliga handelsförhållanden  eller marknadsmissbruk.
Om en börs har avtal med marknadsgaranter avseende aktier,  ska ersättning i första hand ges i form av rabatter.
Lag (2017:679)
.
1 h §
En börs ska med hjälp av markeringar som görs av  deltagare på en reglerad marknad som börsen driver kunna  identifiera vilka
1. order som har genererats genom algoritmisk handel,
2. algoritmer som har använts för att skapa olika order, och
3. personer som har initierat dessa order.
Lag (2017:679)
.
1 i §
En börs ska ha regler för minsta tillåtna prisändring  för aktier, depåbevis, börshandlade fonder, certifikat och  andra liknande finansiella instrument som handlas på en  reglerad marknad som börsen driver. Reglerna ska
1. kalibreras så att de återspeglar det aktuella finansiella  instrumentets likviditetsprofil och den genomsnittliga  skillnaden mellan köp- och säljkurs, med beaktande av  möjligheten till rimligt stabila priser utan att i onödan  hindra ännu mindre skillnader, och
2. på lämpligt sätt justera minsta tillåtna prisändring för  varje finansiellt instrument.
När det gäller aktier för vilka den marknadsplats som är den  mest relevanta marknaden i fråga om likviditet finns utanför  EES, får en börs ha samma minsta tillåtna prisändring som  gäller på den marknadsplatsen, om aktierna har
1. ett internationellt identifieringsnummer för värdepapper 
(ISIN) som utfärdats utanför EES, eller
2. ett EES-baserat ISIN och aktierna handlas på en  marknadsplats i ett tredjeland i lokal valuta eller i en icke-
EES-valuta.
Reglerna ska inte hindra matchning av order av stor omfattning  på mittpunkten mellan aktuella köp- och säljbud.
Lag (2025:316)
.
1 j §
En börs som rapporterar transaktioner för ett  värdepappersinstituts räkning ska
1. ha sunda skyddsmekanismer som är utformade för att  garantera skyddet och riktigheten vid  informationsöverföringen
- för att minimera risken för förvanskning av data och för  obehörigt tillträde, och
- för att förhindra informationsläckor och se till att  uppgifterna behandlas konfidentiellt, och
2. ha adekvata resurser och reservanordningar så att dess  tjänster alltid kan erbjudas och upprätthållas.
Lag (2017:679)
.
1 k §
En börs ska säkerställa att det på en reglerad marknad  som den driver finns åtminstone tre aktiva deltagare som var  och en har möjlighet att interagera med övriga deltagare för  prisbildningen på den reglerade marknaden.
Lag (2025:316)
.
1 l §
En börs ska inrätta arrangemang för att säkerställa att  den uppfyller de standarder för datakvalitet som fastställs  enligt artikel 22b i förordningen om marknader för finansiella  instrument.
Lag (2025:316)
.
2 §
En börs ska ha en, i förhållande till den direkt  affärsdrivande verksamheten, självständig övervakande  funktion med tillräckliga resurser och befogenheter för att  fullgöra börsens skyldigheter enligt 7 §, 14 kap. 7 § och 
15 kap. 9 §.
Lag (2018:1371)
.
2 a §
En börs ska tillhandahålla ändamålsenliga  rapporteringssystem för anställda som vill göra anmälningar  om misstänkta överträdelser av bestämmelser som gäller för  verksamheten.
Lag (2018:328)
.
Godkännande för upptagande till handel
3 §
Finansiella instrument får tas upp till handel på en  reglerad marknad genom att börsen, efter prövning enligt 
15 kap. 2 §, beslutar om upptagande till handel.
Om det finns en skyldighet enligt prospektförordningen att  upprätta ett prospekt, får handel med instrumentet inte  inledas förrän
1. prospektet har godkänts och registrerats hos  Finansinspektionen eller inspektionen har fått en anmälan  enligt artikel 25 i den förordningen, och
2. prospektet har offentliggjorts enligt förordningen.
Lag (2019:419)
.
4 §
Har upphävts genom
lag (2015:960)
.
5 §
Överlåtbara värdepapper som avses i punkt 1 eller 2 i  definitionen i 1 kap. 4 § och som har getts ut av ett företag  som har tillstånd som börs får inte tas upp till handel på en  reglerad marknad som drivs av den börsen.
Lag (2017:679)
.
Handelsregler och marknadsövervakning
6 §
En börs skall ha ändamålsenliga regler för handeln på en reglerad marknad som drivs av börsen. Av reglerna skall framgå
1. deltagarnas förpliktelser mot börsen,
2. det som gäller för transaktioner på marknaden,
3. kompetenskraven för anställda och uppdragstagare hos deltagarna som deltar i handeln för deltagarnas räkning, och
4. formerna för clearing och avveckling av de transaktioner som har genomförts.
Reglerna får inte hindra en deltagare att välja ett system för avveckling av de transaktioner som genomförts på den reglerade marknaden under förutsättning att
1. förbindelserna mellan och avtalen rörande det valda avvecklingssystemet och varje annat system säkerställer en effektiv och ekonomisk avveckling av transaktionen, och
2. Finansinspektionen inte har beslutat att det valda avvecklingssystemet inte får användas för avveckling av transaktioner på den reglerade marknaden.
6 a §
Har upphävts genom
lag (2025:316)
.
7 §
Börsen ska övervaka handeln och kursbildningen vid en  reglerad marknad som den driver och se till att handeln sker  i överensstämmelse med denna lag och andra författningar och  god sed på värdepappersmarknaden. Börsen ska också kunna  upptäcka systemavbrott.
Börsen ska omedelbart underrätta Finansinspektionen om
- betydande överträdelser av handelsreglerna,
- otillbörliga marknadsförhållanden och beteenden som kan  tyda på överträdelser av marknadsmissbruksförordningen, och
- systemavbrott.
Börsen är skyldig att på begäran av Finansinspektionen ge  inspektionen åtkomst till sitt system för övervakningen av  handeln och kursbildningen.
Lag (2017:679)
.
Handelsstopp
7 a §
En börs får avbryta handeln med ett finansiellt  instrument (handelsstopp), om instrumentet inte uppfyller de  krav som gäller för upptagande till handel och det inte är  sannolikt att handelsstoppet allvarligt skulle skada  investerarnas intressen eller hindra marknaden från att  fungera korrekt.
En börs får avbryta handeln med ett finansiellt instrument  även i andra fall än de som anges i första stycket, om det  inte är sannolikt att handelsstoppet allvarligt skulle skada  investerarnas intressen eller hindra marknaden från att  fungera korrekt.
Om börsen avbryter handeln med ett finansiellt instrument,  ska börsen även avbryta handeln med finansiella  derivatinstrument hänförliga till det instrumentet om det är  nödvändigt med hänsyn till syftet med handelsstoppet.
Börsen ska offentliggöra beslut om handelsstopp och  underrätta Finansinspektionen om sådana beslut.
Lag (2017:679)
.
Regler om offentliga uppköpserbjudanden
8 §
En börs skall ha regler om offentliga uppköpserbjudanden som avser aktier som är upptagna till handel på en reglerad marknad som drivs av börsen. Reglerna skall uppfylla de krav som ställs i Europaparlamentets och rådets direktiv 2004/25/EG av den 21 april 2004 om uppköpserbjudanden i dess ursprungliga lydelse och i övrigt vara ändamålsenliga.
Undantag från reglerna skall kunna beslutas av börsen eller ett av börsen utsett organ med representativa företrädare för näringslivet. Undantag får förenas med villkor. Ett beslut om undantag skall ange de skäl som det grundas på.
9 §
Har upphävts genom
lag (2025:316)
.
Offentliggörande av information
10 §
En börs ska offentliggöra information avseende de  finansiella instrument som är upptagna till handel på en  reglerad marknad som börsen driver. Ytterligare bestämmelser  om sådant offentliggörande och om tillstånd att skjuta upp  ett offentliggörande finns i förordningen om marknader för  finansiella instrument.
Lag (2017:679)
.
11 §
Har upphävts genom
lag (2017:679)
.
Sidoverksamhet
12 §
En börs får driva annan verksamhet som har nära samband  med den verksamhet som tillståndet omfattar.
En börs får också efter tillstånd av Finansinspektionen
1. driva en handelsplattform, och
2. driva en auktionsplattform för handel med utsläppsrätter  som en reglerad marknad i enlighet med kommissionens  förordning (EU) nr 1031/2010 av den 12 november 2010 om  tidsschema, administration och andra aspekter av auktionering  av utsläppsrätter för växthusgaser i enlighet med  Europaparlamentets och rådets direktiv 2003/87/EG om ett  system för handel med utsläppsrätter för växthusgaser inom  gemenskapen.
För verksamhet enligt andra stycket 1 ska 8 kap. 21 § och 11  kap. gälla. Det som anges i 8 kap. 21 § och 11 kap. om  värdepappersinstitut ska då avse börs.
För verksamhet enligt andra stycket 2 ska bestämmelserna i  denna lag om reglerade marknader gälla.
Om det finns särskilda skäl, får Finansinspektionen ge  tillstånd till en börs att driva även annan verksamhet.
Lag (2017:679)
.
12 a §
En börs får utföra datarapporteringstjänster enligt  förordningen om marknader för finansiella instrument.
Lag (2020:1157)
.
Tillstånd till förvärv av egendom i vissa fall
13 §
En börs får bara efter tillstånd av Finansinspektionen förvärva egendom, om börsens motprestation motsvarar mer än 25 procent av dess kapitalbas. Tillstånd skall inhämtas före förvärvet.
Tillstånd skall ges om det inte kan antas att förvärvet leder till överträdelse av denna lag eller andra författningar.
Disciplinnämnd
14 §
En börs skall ha en disciplinnämnd med uppgift att handlägga ärenden om deltagares och emittenters överträdelser av de regler som gäller vid en reglerad marknad som drivs av börsen (disciplinärenden).
Gäller ärendet ett företag som har ett kvalificerat innehav i börsen, är disciplinnämnden skyldig att pröva ärendet, om Finansinspektionen begär det.
Om det finns särskilda skäl, får Finansinspektionen besluta att en börs inte behöver ha en disciplinnämnd.
15 §
En disciplinnämnd skall bestå av en ordförande, en vice ordförande och minst tre övriga ledamöter. Ordföranden och vice ordföranden skall vara lagfarna och erfarna som domare. Av övriga ledamöter skall minst två vara väl insatta i förhållandena på värdepappersmarknaden.
I disciplinnämnden får det inte ingå personer som har anställning i börsen, i ett företag som har ett kvalificerat innehav i börsen eller i ett företag som ingår i samma koncern.
I nämnden får det inte heller ingå personer som har ett kvalificerat och stadigvarande uppdrag för börsen, för ett företag som har ett kvalificerat innehav i börsen eller för ett företag som ingår i samma koncern.
16 §
I fråga om ledamöterna i en disciplinnämnd tillämpas  bestämmelserna i 16-18 §§ förvaltningslagen (2017:900) om  jäv.
Lag (2018:829)
.
Bemyndiganden
17 §
Regeringen eller den myndighet som regeringen bestämmer  får meddela föreskrifter om
1. övervakningen av handeln och kursbildningen enligt 7 §,
2. handelsregler för en reglerad marknad i fråga om  aktiebolags förvärv och överlåtelse av egna aktier vid den  reglerade marknaden, och
3. disciplinnämnd och handläggningen av disciplinärenden.
Lag (2017:679)
.
14 kap. Deltagare i handeln på en reglerad marknad
Krav på den som deltar i handeln på en reglerad marknad
1 §
En börs skall ha regler för vilka som får delta i handeln på en reglerad marknad.
2 §
Som deltagare i handeln på en reglerad marknad får en börs ha Sveriges riksbank och Riksgäldskontoret samt fysiska och juridiska personer som har en betryggande kapitalstyrka, ändamålsenlig organisation av verksamheten, nödvändiga riskhanteringsrutiner, säkra tekniska system och som i övrigt är lämpliga att delta i handeln vid den reglerade marknaden.
3 §
En deltagare på en reglerad marknad får handla för egen räkning. En börs får tillåta följande institut och företag att delta i handeln vid en reglerad marknad för någon annans räkning:
1. värdepappersinstitut som har tillstånd att driva värdepappersrörelse enligt 2 kap. 1 § 2, och
2. utländska företag som i sitt hemland får driva sådan verksamhet som avses i 1 och som där står under betryggande tillsyn av myndighet eller annat behörigt organ.
Om ett företag inom en koncern bedriver handel uteslutande för egen och för andra koncernföretags räkning skall den handel som företaget bedriver anses vara handel för egen räkning vid tillämpning av första stycket.
3 a §
Särskilda bestämmelser om deltagare i handeln på en reglerad marknad när det är fråga om auktionering av utsläppsrätter på en auktionsplattform finns i artiklarna 15-21 i förordning (EU) nr 1031/2010.
Lag (2012:375)
.
3 b §
Har upphävts genom
lag (2025:316)
.
4 §
Om en deltagare inte längre uppfyller kraven för att delta i handeln på den reglerade marknaden, skall börsen besluta att deltagaren inte längre får delta i handeln.
Börsen får förena beslutet med de villkor som anses nödvändiga för att säkerställa en ordnad avveckling av deltagarens förpliktelser och för att skydda investerare mot förlust.
Upplysningsskyldighet och övervakning
5 §
En deltagare i handeln på en reglerad marknad skall lämna börsen de upplysningar som behövs för att börsen skall kunna fullgöra sina uppgifter enligt denna lag och andra författningar.
6 §
En deltagare som inte står under Finansinspektionens tillsyn är skyldig att på begäran av inspektionen lämna uppgifter om förhållanden som rör deltagandet i handeln på den reglerade marknaden. Inspektionen får förelägga en sådan deltagare att lämna de begärda uppgifterna.
Om Finansinspektionen riktat en begäran eller ett föreläggande enligt första stycket till en deltagare som står under tillsyn av en behörig myndighet i ett annat land inom EES, skall inspektionen informera den myndigheten.
7 §
En börs skall övervaka att deltagarna följer de krav som gäller för deltagande i handeln på den reglerade marknaden.
Bemyndigande
8 §
Regeringen eller den myndighet som regeringen bestämmer får meddela föreskrifter om övervakningen av deltagarna i handeln på en reglerad marknad.
15 kap. Upptagande av finansiella instrument till handel, m.m.
Förutsättningar för upptagande till handel
1 §
En börs skall ha tydliga och öppet redovisade regler för upptagande av finansiella instrument till handel på en reglerad marknad.
2 §
Finansiella instrument får tas upp till handel på en reglerad marknad bara om det finns förutsättningar för en rättvis, välordnad och effektiv handel med de finansiella instrumenten och de, när det är fråga om överlåtbara värdepapper, är fritt överlåtbara.
Optioner och terminer får tas upp till handel på en reglerad marknad bara om det finns förutsättningar för en tillförlitlig kurssättning och effektiv avveckling.
3 §
Finansiella instrument får tas upp till handel efter ansökan av emittenten.
4 §
Ett finansiellt instrument får tas upp till handel utan att emittenten har ansökt om det, om
1. instrumentet är ett överlåtbart värdepapper som redan har tagits upp till handel på en annan reglerad marknad, eller
2. instrumentet inte är ett överlåtbart värdepapper.
5 §
Om ett finansiellt instrument har tagits upp till handel enligt 4 §, skall börsen underrätta emittenten av instrumentet.
Emittentens informationsplikt m.m.
6 §
Om överlåtbara värdepapper som avses i punkt 1 eller 2 i  definitionen i 1 kap. 4 § har tagits upp till handel på en  reglerad marknad efter ansökan av utgivaren eller om denne  lämnat in en ansökan om upptagande till handel, gäller  följande. Utgivaren ska
1. fortlöpande informera börsen om sin verksamhet, och
2. i övrigt lämna börsen de upplysningar som den behöver för  att kunna fullgöra sina uppgifter enligt denna lag och andra  författningar.
Om ett företag som har ett kvalificerat innehav i en börs har  gett ut överlåtbara värdepapper som avses i punkt 1 eller 2 i  definitionen i 1 kap. 4 § och som har tagits upp till handel  på en reglerad marknad som drivs av börsen, ska börsen  omedelbart vidarebefordra information enligt första stycket  till Finansinspektionen.
Lag (2017:679)
.
7 §
I artikel 17 i Europaparlamentets och rådets förordning 
(EU) nr 596/2014 finns bestämmelser om skyldighet för  emittenter att offentliggöra insiderinformation.
Lag (2016:1313)
.
8 §
En emittent av överlåtbara värdepapper som efter ansökan av emittenten har tagits upp till handel på en reglerad marknad, ska omedelbart offentliggöra alla förändringar i de rättigheter som är knutna till värdepapperen.
Om den som har gett ut aktier som har tagits upp till handel på en reglerad marknad även har utfärdat derivatinstrument med aktierna som underliggande tillgång, ska utgivaren omedelbart även offentliggöra förändringar i de rättigheter som är knutna till derivatinstrumenten.
Lag (2015:960)
.
9 §
En börs ska fortlöpande kontrollera att de finansiella  instrument som är upptagna till handel uppfyller kraven i 2 §  samt att emittenter fullgör sina informationsskyldigheter  enligt denna lag och artikel 17 i Europaparlamentets och  rådets förordning (EU) nr 596/2014.
Lag (2016:1313)
.
10 §
En börs skall vidta åtgärder för att underlätta för deltagarna i handeln på en reglerad marknad att inhämta sådan information om emittenterna som offentliggjorts enligt lag eller annan författning.
Avnotering
11 §
En börs ska avslå en begäran om upptagande till handel  eller besluta att ett finansiellt instrument inte längre ska  vara upptaget till handel (avnotering), om instrumentet inte  uppfyller de krav som gäller för upptagande till handel eller  om emittenten allvarligt åsidosätter sina förpliktelser  enligt denna lag eller någon annan författning eller om  Riksgäldskontoret begär det enligt 14 kap. 3 § första stycket 
1 lagen (2015:1016) om resolution eller en utländsk  resolutionsmyndighet begär det enligt nationell lagstiftning  som genomför artikel 64.1 c i krishanteringsdirektivet.  Avnotering av ett finansiellt instrument som har tagits upp  till handel ska även ske på begäran av den efter vars begäran  instrumentet har tagits upp till handel. Om det är lämpligt  från allmän synpunkt, får avnotering skjutas upp.
En börs får avnotera ett finansiellt instrument från handel  även i andra fall än de som anges i första stycket, om det  inte är sannolikt att avnoteringen orsakar väsentlig skada  för investerarna eller marknadens funktion.
Avnotering får inte beslutas utan att emittenten har fått  tillfälle att yttra sig över det som har tillförts ärendet  genom någon annan än emittenten själv, om det inte är  uppenbart obehövligt eller om beslutet inte kan skjutas  upp.
Lag (2017:679)
.
11 a §
Om en börs beslutar om avnotering av ett  finansiellt instrument, ska börsen även besluta om avnotering  av finansiella derivatinstrument relaterade till det  instrumentet när det är nödvändigt med hänsyn till syftet med  avnoteringen.
En börs ska omedelbart offentliggöra ett beslut om avnotering  och informera Finansinspektionen om beslutet. Inspektionen  ska därefter underrätta övriga behöriga myndigheter inom EES  om beslutet.
Lag (2017:679)
.
Inregistrering
12 §
Om en börs erbjuder inregistrering vid en reglerad  marknad får överlåtbara värdepapper som avses i punkt 1 eller 
2 i definitionen i 1 kap. 4 § och som har tagits upp till  handel på marknaden, inregistreras där efter ansökan av  utgivaren.
Inregistrering får ske bara om det med hänsyn till  marknadsförhållandena för de överlåtbara värdepapperen och  omständigheterna i övrigt finns förutsättningar för en  ändamålsenlig handel med dem.
Lag (2017:679)
.
13 §
En börs får inte avslå en sådan begäran som avses i 12 §
utan att sökanden har fått tillfälle att yttra sig över det som har tillförts ärendet genom någon annan än sökanden själv, om det inte är uppenbart obehövligt.
Beslut om inregistrering skall meddelas snarast och senast sex månader från det att begäran gjordes hos börsen eller, om begäran kompletteras, senast sex månader från det att kompletteringen kom in till börsen. Meddelas inte beslut inom angiven tid, skall begäran anses ha avslagits.
14 §
En börs skall avslå en begäran om inregistrering eller besluta om avregistrering av ett finansiellt instrument, om instrumentet inte uppfyller de krav som gäller för inregistrering eller om utgivaren allvarligt åsidosätter sina förpliktelser enligt denna lag eller någon annan författning.
Avregistrering av ett finansiellt instrument skall även ske på begäran av utgivaren. Om det är lämpligt från allmän synpunkt, får avregistrering skjutas upp.
Avregistrering får inte beslutas utan att utgivaren har fått tillfälle att yttra sig över det som har tillförts ärendet genom någon annan än utgivaren själv, om det inte är uppenbart obehövligt eller om beslutet inte kan skjutas upp.
Beslut om avregistrering skall offentliggöras omedelbart.
Bemyndiganden
15 §
Regeringen eller den myndighet som regeringen bestämmer får meddela föreskrifter om
1. börsens övervakning enligt 9 §, och
2. villkoren för inregistrering enligt 12 §.
15 a kap. Positionslimiter och hantering av positioner  avseende råvaruderivat och derivat hänförliga till  utsläppsrätter
Råvaruderivat
Fastställande av positionslimiter
1 §
Regeringen eller, efter regeringens bemyndigande,  Finansinspektionen får meddela föreskrifter som fastställer  kvantitativa tröskelvärden (positionslimiter) för den  nettoposition som en fysisk eller juridisk person får inneha i  jordbruksråvaruderivat och kritiska eller signifikanta  råvaruderivat som handlas på en handelsplats och OTC-kontrakt  som ekonomiskt motsvarar dessa. Råvaruderivat ska betraktas  som kritiska eller signifikanta om storleken på öppna  positioner, räknat som summan av alla nettopositioner som  innehas av slutliga positionshavare, är åtminstone 300 000  poster i genomsnitt under en period av ett år. En  positionslimit ska fastställas för varje  jordbruksråvaruderivat och kritiskt eller signifikant  råvaruderivat som handlas på en handelsplats i Sverige.
Positionslimiterna ska vara transparenta och icke-
diskriminerande samt syfta till att förhindra marknadsmissbruk  och främja ordnad prissättning och avveckling.
Positionslimiterna ska fastställas enligt de beräkningsmetoder  som fastställs i tekniska standarder beslutade av Europeiska  kommissionen enligt artikel 57.12 i direktivet om marknader  för finansiella instrument och avse alla positioner som  innehas av en fysisk eller juridisk person eller på en  juridisk persons vägnar på aggregerad gruppnivå.
Lag (2021:967)
.
2 §
Vid betydande förändringar av underliggande levererbara  tillgångar eller av öppna kontrakt eller vid andra betydande  förändringar på marknaden ska positionslimiterna ses över och  nya positionslimiter fastställas.
Lag (2017:679)
.
Lägre positionslimiter i undantagsfall
3 §
En lägre positionslimit än vad som följer av 1 § får i  undantagsfall fastställas om det krävs med hänsyn till  likviditeten på den specifika marknaden och marknadens  funktion. Positionslimiten ska offentliggöras på  Finansinspektionens webbplats och gälla under högst sex  månader från dagen för offentliggörandet.
Giltighetstiden för positionslimiten får förlängas med högst  sex månader åt gången. Även en förlängning ska offentliggöras  på Finansinspektionens webbplats.
Lag (2017:679)
.
Gemensam positionslimit inom EES
4 §
Bestämmelserna i 1 § gäller inte för råvaruderivat för  vilka en behörig myndighet i ett annat land inom EES har  fastställt en sådan gemensam positionslimit som avses i  artikel 57.6 i direktivet om marknader för finansiella  instrument.
När jordbruksråvaruderivat som avser samma underliggande  tillgång och har samma egenskaper handlas i betydande volymer  både på en handelsplats i Sverige och på en eller flera  handelsplatser i andra länder inom EES, ska en gemensam  positionslimit fastställas enligt 1 §, om den största  handelsvolymen sker på en handelsplats här i landet. En  gemensam positionslimit ska också fastställas när kritiska  eller signifikanta råvaruderivat som avser samma underliggande  tillgång och har samma egenskaper handlas både på en  handelsplats i Sverige och på en eller flera handelsplatser i  andra länder inom EES, om den största handelsvolymen sker på  en handelsplats här i landet.
Innan en gemensam positionslimit fastställs ska samråd ske med  de behöriga myndigheterna för den eller de handelsplatserna  som avses i andra stycket.
Lag (2021:967)
.
Tillämpning av positionslimiter
5 §
En fysisk eller juridisk person som innehar råvaruderivat  som handlas på en handelsplats eller OTC-kontrakt som  ekonomiskt motsvarar dessa, ska följa de positionslimiter som  har fastställts enligt 1-4 §§ och de gemensamma  positionslimiter som en behörig myndighet i ett annat land  inom EES har fastställt.
Positionslimiter ska inte tillämpas på råvaruderivat som är  överlåtbara värdepapper.
Lag (2021:967)
.
6 §
Finansinspektionen får efter ansökan medge att en  positionslimit inte ska tillämpas på
1. positioner som innehas av en icke-finansiell enhet eller  för en sådan enhets räkning och som på ett objektivt mätbart  sätt minskar riskerna i enhetens affärsverksamhet,
2. positioner som innehas av en finansiell enhet eller för en  sådan enhets räkning, om den agerar för en icke-finansiell  enhets räkning, när enheterna ingår i en huvudsakligen  kommersiell koncern och positionerna på ett objektivt mätbart  sätt minskar riskerna i den icke-finansiella enhetens  affärsverksamhet, och
3. positioner som innehas av en finansiell eller icke-
finansiell motpart och som på ett objektivt mätbart sätt är  ett resultat av transaktioner som ingåtts för att fullgöra  skyldigheter att tillhandahålla likviditet på en handelsplats,  enligt krav som ställs av tillsynsmyndigheterna med stöd av  unionsrätten eller nationell rätt, eller av handelsplatserna.
Lag (2021:967)
.
Kontroller för positionshantering avseende råvaruderivat och  derivat hänförliga till utsläppsrätter
7 §
Ett värdepappersinstitut eller en börs som driver en  handelsplats på vilken råvaruderivat eller derivat hänförliga  till utsläppsrätter handlas ska tillämpa kontroller för  positionshantering som ger institutet eller börsen befogenhet  att
1. övervaka öppna positioner i sådana derivat som handlas på  handelsplatsen,
2. få tillgång till information och dokumentation om storleken  på och syftet med en position i sådana derivat eller en  exponering som innehas samt information om verklig eller  indirekt ägare till positionen,
3. få tillgång till information och dokumentation om  överenskommelser, tillgångar och skulder på marknaden för  derivatpositionens underliggande tillgång,
4. kräva att den som innehar en position i sådana derivat  tillfälligt eller permanent avslutar eller minskar positionen,  och
5. kräva, för att mildra effekterna av en stor eller  dominerande position i sådana derivat, att den som innehar  positionen tillfälligt tillhandahåller likviditet till  marknaden till ett överenskommet pris och i överenskommen  omfattning.
Informationen enligt första stycket 2 och 3 ska, när det är  lämpligt, även innehålla uppgifter om positioner i  råvaruderivat eller derivat hänförliga till utsläppsrätter på  andra handelsplatser och ekonomiskt likvärdiga OTC-kontrakt,  om dessa positioner
- avser samma underliggande råvara eller utsläppsrätt och har  samma egenskaper som råvaruderivat eller derivat hänförliga  till utsläppsrätter som handlas på den handelsplats som avses  i första stycket, och
- innehas genom deltagare på den handelsplatsen.
Kontroller för positionshantering ska vara transparenta och  icke-diskriminerande.
Lag (2025:316)
.
8 §
Värdepappersinstitutet och börsen ska ha arrangemang som  gör det möjligt för dem att avsluta eller minska positioner  för den som inte följer ett krav enligt 7 § första stycket 
4.
Värdepappersinstitutet och börsen ska till Finansinspektionen  lämna detaljerade uppgifter om de kontroller som avses i 7 §  första stycket.
Lag (2017:679)
.
Information till Europeiska värdepappers- och  marknadsmyndigheten
9 §
Finansinspektionen ska till Europeiska värdepappers- och  marknadsmyndigheten lämna
1. detaljerade uppgifter om de positionslimiter som har  fastställts, och
2. den information om kontroller för positionshantering som  inspektionen fått enligt 8 § andra stycket.
Lag (2017:679)
.
Indelning i kategorier av dem som innehar positioner
10 §
Ett värdepappersinstitut eller en börs som driver en  handelsplats på vilken råvaruderivat eller derivat hänförliga  till utsläppsrätter handlas ska dela in dem som har positioner  i sådana finansiella instrument i följande kategorier:
1. värdepappersbolag, utländska värdepappersföretag,  kreditinstitut eller utländska kreditinstitut,
2. värdepappersfonder som avses i 1 kap. 1 § första stycket 25  lagen (2004:46) om värdepappersfonder eller sådana fondföretag  som avses i 1 kap. 7 § första stycket samma lag eller AIF-
förvaltare som avses i 1 kap. 3 § lagen (2013:561) om  förvaltare av alternativa investeringsfonder,
3. andra finansiella institut och tjänstepensionsinstitut  enligt definitionen i Europaparlamentets och rådets direktiv 
2003/41/EG av den 3 juni 2003 om verksamhet i och tillsyn över  tjänstepensionsinstitut, i den ursprungliga lydelsen,
4. kommersiella företag, eller
5. operatörer med skyldighet att följa Europaparlamentets och  rådets direktiv 2003/87/EG, i lydelsen enligt  Europaparlamentets och rådets förordning (EU) nr 421/2014.
Lag (2025:316)
.
Offentliggörande av uppgifter om positioner
11 §
Ett värdepappersinstitut eller en börs som driver en  handelsplats på vilken råvaruderivat eller derivat hänförliga  till utsläppsrätter handlas ska varje vecka offentliggöra en  rapport med uppgifter om
1. de totala positioner som innehas av de olika kategorierna  enligt 10 § för de råvaruderivat eller derivat hänförliga till  utsläppsrätter som handlas på handelsplatsen,
2. antalet långa och korta positioner per kategori och  förändringar av dessa sedan föregående rapport,
3. procentandel öppna kontrakt totalt för varje kategori, och
4. antalet personer som innehar en position i varje kategori.
I rapporten ska positioner som innehas i syfte att minska  riskerna i en enhets affärsverksamhet skiljas från andra  positioner.
Rapporten ska lämnas till Finansinspektionen och till  Europeiska värdepappers- och marknadsmyndigheten.
Första-tredje styckena gäller bara när antalet personer och  öppna positioner överstiger de tröskelvärden som anges i  artikel 83 i den delegerade förordningen till MiFID II.
Lag (2025:316)
.
11 a §
Ett värdepappersinstitut eller en börs som driver en  handelsplats på vilken optioner som avser antingen råvaror  eller utsläppsrätter handlas ska varje vecka offentliggöra två  sådana rapporter som avses i 11 §, varav den ena ska utesluta  optioner.
Lag (2025:316)
.
Uppgifter till Finansinspektionen eller behörig myndighet i  ett annat land inom EES
12 §
Ett värdepappersinstitut eller en börs som driver en  handelsplats på vilken råvaruderivat eller derivat hänförliga  till utsläppsrätter handlas ska dagligen till  Finansinspektionen lämna en redovisning av positioner som  innehas av dem som deltar i handeln och deras kunder.
Lag (2025:316)
.
13 §
Ett värdepappersinstitut som utanför en handelsplats  handlar med råvaruderivat eller derivat hänförliga till  utsläppsrätter som handlas på en handelsplats i Sverige ska  dagligen till Finansinspektionen eller, i förekommande fall,  den behöriga myndighet i ett annat land inom EES som har  fastställt en gemensam positionslimit för det finansiella  instrumentet, lämna en redovisning av sina egna, sina kunders  och slutkundernas positioner i OTC-kontrakt som ekonomiskt  motsvarar sådana instrument.
Ett svenskt värdepappersinstitut som utanför en handelsplats  handlar med råvaruderivat eller derivat hänförliga till  utsläppsrätter som handlas på en handelsplats i ett annat land  inom EES ska dagligen till den behöriga myndigheten i det  landet eller, i förekommande fall, den behöriga myndighet som  har fastställt en gemensam positionslimit för det finansiella  instrumentet, lämna en redovisning av sina egna, sina kunders  och slutkundernas positioner i OTC-kontrakt som ekonomiskt  motsvarar sådana instrument.
Lag (2025:316)
.
Rapportering av positioner till den som driver en  handelsplats
14 §
Den som deltar i handeln på en handelsplats på vilken  råvaruderivat eller derivat hänförliga till utsläppsrätter  handlas, ska dagligen rapportera sina egna, sina kunders och  slutkundernas positioner i sådana finansiella instrument till  den börs eller det värdepappersinstitut som driver  handelsplatsen.
Lag (2025:316)
.
Undantag från redovisning och rapportering av positioner
15 §
Bestämmelserna i 11-14 §§ ska inte tillämpas på  råvaruderivat som är överlåtbara värdepapper.
Lag (2021:967)
.
16 kap. Regelbunden finansiell information
Tillämpningsområde
1 §
Bestämmelserna i detta kapitel gäller för en emittent som har Sverige som hemmedlemsstat och vars överlåtbara värdepapper är upptagna till handel på en reglerad marknad.
Särskilda bestämmelser om emittenter som inte har säte i en stat inom EES finns i 11 och 11 a §§.
En emittent som inte har Sverige som hemmedlemsstat ska, om emittentens överlåtbara värdepapper efter ansökan av emittenten är upptagna till handel på en reglerad marknad i Sverige, offentliggöra regelbunden finansiell information i enlighet med den offentliga reglering i emittentens hemmedlemsstat inom EES som följer av öppenhetsdirektivet.
Lag (2009:572)
.
2 §
Bestämmelserna i detta kapitel ska inte tillämpas om  emittenten är
1. en stat,
2. en region eller en kommun eller en motsvarande regional  eller lokal myndighet i en stat,
3. en mellanstatlig organisation i vilken en eller flera  stater inom EES är medlemmar,
4. Europeiska centralbanken,
5. en centralbank i en stat inom EES, eller
6. Europeiska finansiella stabiliseringsfaciliteten eller  andra mekanismer som upprättats i syfte att upprätthålla  finansiell stabilitet i Europeiska monetära unionen.
Lag (2019:929)
.
3 §
Bestämmelserna i detta kapitel ska inte tillämpas i fråga om
1. andelar
a) i en värdepappersfond eller i ett sådant fondföretag som avses i 1 kap. 7 § lagen (2004:46) om värdepappersfonder, eller
b) i en specialfond eller i en sådan alternativ investeringsfond som avses i 4 kap. 2 eller 3 § lagen
(2013:561) om förvaltare av alternativa investeringsfonder,
2. penningmarknadsinstrument med en kortare löptid än ett år, eller
3. obligationer eller andra överlåtbara skuldförbindelser som var och en har ett nominellt värde motsvarande minst 100 000 euro och som inte är av sådant slag som anges i 18 kap. 2 §
första stycket 1.
Lag (2013:579)
.
Års- och koncernredovisning
4 §
Emittenten ska så snart som möjligt och senast fyra  månader efter ut-gången av varje räkenskapsår offentliggöra  sin årsredovisning och i förekommande fall en  koncernredovisning.
Års- och koncernredovisningarna ska vara granskade av  emittentens revisor. Revisionsberättelsen och  granskningsberättelsen ska offentliggöras tillsammans med års-  och koncernredovisningen. Bestämmelser om revision finns i 
4 a kap. sparbankslagen (1987:619), revisionslagen 
(1999:1079), 9 kap. aktiebolagslagen (2005:551), 17 kap. 11  och 12 §§ försäkringsrörelselagen (2010:2043), 8 kap. lagen 
(2018:672) om ekonomiska föreningar och 14 kap. 9 § lagen 
(2019:742) om tjänstepensionsföretag.
Lag (2024:357)
.
4 a §
En emittent ska upprätta års- och koncernredovisningen i ett format som möjliggör enhetlig elektronisk rapportering.
Lag (2015:960)
.
Halvårsrapport
5 §
En utgivare av aktier eller av obligationer eller andra  överlåtbara skuldförbindelser som inte är av sådant slag som  anges i 18 kap. 2 § första stycket 1 ska offentliggöra en  delårsrapport för räkenskapsårets första sex månader 
(halvårsrapport). Halvårsrapporten ska offentliggöras så snart  som möjligt och senast två månader efter rapportperiodens  utgång.
Första stycket gäller inte om utgivaren har offentliggjort ett  universellt registreringsdokument som uppfyller de krav som  framgår av artikel 9.12 andra stycket i prospektförordningen.
Lag (2019:419)
.
Rapport om betalningar till myndigheter
6 §
Emittenter som bedriver sådan verksamhet som avses i 2 §
1 eller 2 lagen (2015:812) om rapportering av betalningar till myndigheter ska senast sex månader efter räkenskapsårets utgång offentliggöra en rapport om betalningar till myndigheter.
Rapporten ska upprättas med tillämpning av 4-7 och 10 §§
lagen om rapportering av betalningar till myndigheter.
Lag (2015:960)
.
7 §
Har upphävts genom
lag (2015:960)
.
Innehållet i års- och koncernredovisning samt delårsrapport
8 §
För emittenter med säte i Sverige finns bestämmelser om års- och koncernredovisning samt delårsrapport i årsredovisningslagen (1995:1554), lagen (1995:1559) om årsredovisning i kreditinstitut och värdepappersbolag och lagen
(1995:1560) om årsredovisning i försäkringsföretag.
I fråga om koncernredovisning gäller därutöver Europaparlamentets och rådets förordning (EG) nr 1606/2002 av den 19 juli 2002 om tillämpning av internationella redovisningsstandarder.
Undertecknande och intygande
9 §
De som ska underteckna en årsredovisning respektive en  koncernredovisning ska i anslutning till underskrifterna ange  sin befattning hos emittenten.
Om det är fråga om en årsredovisning, ska undertecknarna  omedelbart före underskrifterna lämna en försäkran att  årsredovisningen har upprättats i enlighet med god  redovisningssed och ger en rättvisande bild av företagets  ställning och resultat samt att förvaltningsberättelsen ger en  rättvisande översikt över utvecklingen av företagets  verksamhet, ställning och resultat samt beskriver väsentliga  risker och osäkerhetsfaktorer som företaget står inför.  Undertecknarna ska på motsvarande sätt lämna en försäkran om  att årsredovisningen har upprättats i enlighet med de  standarder för hållbarhetsrapportering som har antagits med  stöd av artikel 29b i Europaparlamentets och rådets direktiv 
2013/34/EU av den 26 juni 2013 om årsbokslut,  koncernredovisning och rapporter i vissa typer av företag, om  ändring av Europaparlamentets och rådets direktiv 2006/43/EG  och om upphävande av rådets direktiv 78/660/EEG och 83/349/EEG  och de specifikationer som har antagits med stöd av  artikel 8.4 i Europaparlamentets och rådets förordning (EU) 
2020/852.
Om det är fråga om en koncernredovisning, ska undertecknarna  omedelbart före underskrifterna lämna en försäkran att  koncernredovisningen har upprättats i enlighet med de  internationella redovisningsstandarder som avses i  Europaparlamentets och rådets förordning (EG) nr 1606/2002 av  den 19 juli 2002 om tillämpning av internationella  redovisningsstandarder och ger en rättvisande bild av  koncernens ställning och resultat samt att  koncernförvaltningsberättelsen ger en rättvisande översikt  över utvecklingen av koncernens verksamhet, ställning och  resultat samt beskriver väsentliga risker och  osäkerhetsfaktorer som de företag som ingår i koncernen står  inför. Undertecknarna ska på motsvarande sätt lämna en  försäkran om att koncernredovisningen har upprättats i  enlighet med de standarder och specifikationer som avses i  andra stycket.
Lag (2024:357)
.
10 §
En halvårsrapport skall undertecknas med tillämpning av 2 kap. 7 § årsredovisningslagen (1995:1554).
De som undertecknar en halvårsrapport skall i anslutning till underskrifterna ange sin befattning hos utgivaren. De skall även omedelbart före underskrifterna lämna en försäkran om att halvårsrapporten ger en rättvisande översikt av företagets och, i förekommande fall, koncernens verksamhet, ställning och resultat samt beskriver väsentliga risker och osäkerhetsfaktorer som företaget och de företag som ingår i koncernen står inför.
Emittenter utan säte i en stat inom EES
11 §
En emittent som inte har säte i en stat inom EES får tillämpa sådana bestämmelser om års- och koncernredovisning samt halvårsrapport som finns i en offentlig reglering i en stat utanför EES, om dessa bestämmelser motsvarar de krav som ställs på sådan regelbunden finansiell information i öppenhetsdirektivet.
En emittent som inte har säte i en stat inom EES får även tillämpa sådana bestämmelser om koncernredovisning och halvårsrapport för koncernen som finns i en offentlig reglering i en stat utanför EES, om villkoren i artikel 1 i kommissionens beslut nr 961/2008/EG av den 12 december 2008 om tredjelandsemittenters användning av vissa tredjeländers redovisningsstandarder och internationella redovisningsstandarder vid upprättandet av sina koncernredovisningar, i lydelsen enligt kommissionens genomförandebeslut 2012/194/EU, är uppfyllda.
Om ett tredjelands bestämmelser enligt första stycket inte anses likvärdiga eller om villkoren enligt andra stycket inte är uppfyllda, ska emittenten upprätta års- och koncernredovisning respektive halvårsrapport i enlighet med de bestämmelser som anges i 8 § och som gäller för en emittent av motsvarande slag.
Lag (2015:960)
.
11 a §
Om en emittent som inte har säte i en stat inom EES  anlitar en fysisk person eller ett företag från ett tredjeland  för granskning av års- eller koncernredovisning eller en  hållbarhetsrapport eller en hållbarhetsrapport för koncernen,  ska den som anlitas vara registrerad enligt 16 b §  revisorslagen (2001:883).
Lag (2024:357)
.
Övervakning av regelbunden finansiell information
12 §
Regeringen eller den myndighet som regeringen  bestämmer får besluta att överlämna uppgiften att övervaka  att en emittent som avses i 1 § första stycket upprättar  sådan regelbunden finansiell information som anges i 4 och 5 
§§ i enlighet med de bestämmelser som gäller för emittenten  till ett organ med representativa företrädare på  redovisningsområdet.
Lag (2018:1371)
.
13 §
Om övervakningen har överlämnats till ett  övervakningsorgan som avses i 12 §, tillämpas följande  bestämmelser i förvaltningslagen (2017:900) när organet  handlägger ärenden enligt denna lag:
- 16-18 §§ om jäv,
- 24 § om när man får lämna uppgifter muntligt,
- 25 § om kommunikation,
- 27 § om dokumentation av uppgifter,
- 31 § om dokumentation av beslut,
- 32 § om motivering av beslut,
- 33 § första och tredje styckena om underrättelse om  innehållet i beslut,
- 36 § om rättelse av skrivfel och liknande,
- 37 § första stycket om när en myndighet får ändra ett  beslut, och
- 38 § om när en myndighet ska ändra ett beslut.
Den som är eller har varit knuten till övervakningsorganet  som anställd eller uppdragstagare får inte obehörigen röja  eller utnyttja vad han eller hon i anställningen eller under  uppdraget har fått veta om någon annans affärsförhållanden  eller personliga förhållanden.
Lag (2018:1371)
.
14 §
Om övervakningen har överlämnats till ett  övervakningsorgan som avses i 12 §, ska en emittent som  offentliggör sådan regelbunden finansiell information som  avses i 4 och 5 §§ samtidigt lämna informationen till  organet.
Lag (2018:1371)
.
15 §
Ett övervakningsorgan som avses i 12 § ska  regelbundet rapportera till Finansinspektionen om sin  övervakning.
Lag (2018:1371)
.
Bemyndiganden
16 §
Regeringen eller den myndighet som regeringen  bestämmer får meddela föreskrifter om
1. vilka krav ett tredjelands bestämmelser ska uppfylla för  att få tillämpas enligt 11 § första stycket,
2. övervakningen av regelbunden finansiell information vid  ett övervakningsorgan som avses i 12 §, och
3. innehållet, omfattningen och fullgörandet av  rapporteringen enligt 15 §.
Lag (2018:1371)
.
17 kap. Gemensamma bestämmelser om information som skall offentliggöras av emittenter
Tillämpningsområde
1 §
En emittent av överlåtbara värdepapper som har Sverige  som hemmedlemsstat, ska tillämpa bestämmelserna i detta  kapitel för sådan information som ska offentliggöras enligt 1  kap. 9 b §, 15 kap. 8 § och 16 kap.
En emittent av överlåtbara värdepapper som inte har Sverige  som hemmedlemsstat ska, om värdepapperen är upptagna till  handel på en reglerad marknad i Sverige, tillämpa de  bestämmelser som har meddelats med stöd av 5 § första stycket 
2 för sådan information som ska offentliggöras enligt 1 kap. 
9 b §, 15 kap. 8 § och 16 kap. 1 § tredje stycket. Om en  sådan emittents överlåtbara värdepapper inte är upptagna till  handel på en reglerad marknad i emittentens hemmedlemsstat,  ska emittenten dessutom tillämpa 2 §.
Lag (2016:1313)
.
Offentliggörande av information
2 §
Informationen skall offentliggöras så att den snabbt och på ett icke-diskriminerande sätt blir tillgänglig för allmänheten inom EES.
Information till Finansinspektionen
3 §
Information som offentliggörs skall samtidigt lämnas till Finansinspektionen.
Lagring av informationen
4 §
Finansinspektionen skall se till att det finns en lagringsfunktion där information som lämnas till inspektionen enligt 3 § lagras elektroniskt.
Informationen skall vara lätt tillgänglig för den som vill ta del av den.
Bemyndiganden
5 §
Regeringen eller den myndighet som regeringen bestämmer får meddela föreskrifter om
1. hur offentliggörandet enligt 2 § skall ske, och
2. på vilket språk informationen skall offentliggöras.
Regeringen får meddela föreskrifter om lagringsfunktionen enligt 4 §.
18 kap. Övriga krav på utgivare
Särskilda bestämmelser om aktier
1 §
En utgivare av aktier som efter ansökan av utgivaren är upptagna till handel på en reglerad marknad i Sverige skall utse ett finansiellt institut genom vilket aktieägarna skall kunna utöva sina finansiella rättigheter.
Särskilda bestämmelser om skuldebrev
2 §
I 3-6 §§ avses med skuldebrev obligationer och andra  överlåtbara skuldförbindelser, med undantag för sådana som
1. om de konverteras eller om de rättigheter som de medför  utövas, ger rätt att förvärva aktier eller finansiella  instrument som kan jämställas med aktier, eller
2. utgörs av penningmarknadsinstrument med kortare löptid än  ett år.
Bestämmelserna i 3-6 §§ ska tillämpas i fråga om skuldebrev  som efter ansökan av utgivaren är upptagna till handel på en  reglerad marknad i Sverige.
Bestämmelserna i 4-6 §§ ska inte tillämpas i fråga om  skuldebrev som har getts ut av en stat inom EES eller av en  region eller en kommun eller motsvarande regional eller lokal  myndighet inom EES.
I 8 § finns bestämmelser om undantag från 3-6 §§ för vissa  utgivare som inte har säte i en stat inom EES.
Lag (2019:929)
.
3 §
En utgivare av skuldebrev skall se till att alla innehavare av sådana skuldebrev som har getts ut samtidigt och på samma villkor behandlas lika när det gäller de rättigheter som är knutna till skuldebreven.
4 §
En utgivare av skuldebrev får inte hindra innehavare av skuldebreven från att utöva sina rättigheter genom en fullmakt till någon annan.
Om utgivaren av skuldebreven inte har sitt säte i Sverige, gäller första stycket bara om lagstiftningen i den stat där utgivaren har sin hemvist tillåter en sådan fullmakt.
5 §
Om en utgivare av skuldebrev avser att hålla ett möte med innehavare av skuldebreven, skall utgivaren
1. informera skuldebrevsinnehavarna om plats, tid och dagordning för mötet samt om vad som krävs för att en innehavare skall ha rätt att delta i mötet, och
2. tillhandahålla skuldebrevsinnehavarna ett fullmaktsformulär.
Fullmaktsformuläret skall tillhandahållas tillsammans med kallelsen till mötet, om kallelsen sänds till skuldebrevsinnehavarna. Om kallelse sker på något annat sätt, skall fullmaktsformuläret tillhandahållas skuldebrevsinnehavarna på begäran efter det att mötet har tillkännagetts.
6 §
En utgivare av skuldebrev skall informera skuldebrevsinnehavarna om utbetalning av ränta, utövande av rättigheter avseende konvertering, utbyte, teckning eller annullering och återbetalning.
Utgivaren skall utse ett finansiellt institut genom vilket skuldebrevsinnehavarna skall kunna utöva sina finansiella rättigheter.
Utgivare utan säte i en stat inom EES
7 §
Bestämmelserna i 8-12 §§ är tillämpliga på den som har gett ut där angivna överlåtbara värdepapper som är upptagna till handel på en reglerad marknad i Sverige, om utgivaren inte har säte i en stat inom EES och har Sverige som hemmedlemsstat.
8 §
För en utgivare av skuldebrev får Finansinspektionen, efter ansökan, besluta om undantag från bestämmelserna i 3-6 §§, om utgivaren uppfyller de krav som uppställs i en offentlig reglering i en stat utanför EES och som motsvarar dessa bestämmelser. Finansinspektionen ska underrätta Europeiska värdepappers- och marknadsmyndigheten om de undantag som beviljas.
Lag (2012:197)
.
9 §
För en utgivare av aktier får Finansinspektionen, efter ansökan, besluta om undantag från bestämmelserna i 10-12 §§, om utgivaren uppfyller de krav som uppställs i en offentlig reglering i en stat utanför EES och som motsvarar dessa bestämmelser. Finansinspektionen ska underrätta Europeiska värdepappers- och marknadsmyndigheten om de undantag som beviljas.
Lag (2012:197)
.
10 §
En utgivare av aktier skall behandla alla aktieägare som innehar aktier av samma slag lika.
11 §
Inför en bolagsstämma skall en utgivare av aktier informera aktieägarna om
1. plats, tid och dagordning för stämman,
2. det totala antalet aktier och rösträtter, och
3. aktieägares rätt att delta i stämman.
12 §
En utgivare av aktier får inte hindra aktieägare från att utöva sina rättigheter genom en fullmakt till någon annan, om lagstiftningen i den stat där utgivaren har sin hemvist tillåter att en sådan fullmakt används.
Om fullmakt får användas, skall utgivaren inför en bolagsstämma tillhandahålla ett fullmaktsformulär till dem som har rätt att rösta vid stämman.
19 kap. Kapitlet har upphävts genom
lag (2024:115)
.
20 kap. Kapitlet har upphävts genom
lag (2024:115)
.
21 kap. Kapitlet har upphävts genom
lag (2024:115)
.
FJÄRDE  AVDELNINGEN
Vissa gemensamma bestämmelser
22 kap. Avbrytande av handel m.m.
Handelsstopp
1 §
Finansinspektionen ska, efter en underrättelse om  handelsstopp enligt 11 kap. 12 § fjärde stycket eller 13 kap. 
7 a § fjärde stycket, så snart det kan ske besluta om  handelsstoppet ska bestå, om det berott på
1. misstänkt marknadsmissbruk,
2. ett uppköpserbjudande,
3. att investerarna inte i tillräcklig omfattning har tillgång  till information om emittenten eller det finansiella  instrumentet, eller
4. att emittentens ställning är sådan att handeln skulle skada  investerarnas intressen.
Finansinspektionen får, utan föregående beslut av en börs  eller ett värdepappersinstitut, besluta om handelsstopp på  sådan grund som anges i första stycket.
Finansinspektionen får även besluta om handelsstopp om en börs  eller ett värdepappersinstitut inte avbryter eller begränsar  handeln trots att betydande prisrörelser i ett finansiellt  instrument eller finansiella instrument relaterade till det  instrumentet har lett till oordnade handelsförhållanden på en  eller flera marknader. Finansinspektionen får i en sådan  situation även förelägga
1. en börs eller ett värdepappersinstitut att avföra ett  finansiellt instrument från handel eller avnotera eller  avregistrera ett finansiellt instrument, eller
2. ett företag eller någon annan att vidta åtgärder för att  minska storleken på en position eller exponering i finansiella  instrument eller att inte ingå ett råvaruderivatkontrakt.
I lagen (2019:414) med kompletterande bestämmelser till  EU:s prospektförordning finns ytterligare bestämmelser om rätt  för Finansinspektionen att besluta om handelsstopp i vissa  fall.
Lag (2025:316)
.
2 §
Finansinspektionen får besluta att handeln genom  systematiska internhandlare eller i annan av ett  värdepappersinstitut organiserad handel ska avbrytas med ett  finansiellt instrument på sådan grund som anges i 1 §  första stycket.
Har Finansinspektionen meddelat ett beslut om handelsstopp  enligt första stycket, 1 § första stycket 1, 2 eller 4 eller 
1 § andra eller tredje stycket, ska börsen eller  värdepappersinstitutet besluta när handeln kan återupptas. Ett  beslut om att återuppta handeln får, om inte särskilda skäl  finns, meddelas först efter samråd med inspektionen. Om ett  beslut om att återuppta handeln har meddelats utan ett  föregående samråd med inspektionen, ska börsen eller  värdepappersinstitutet omedelbart underrätta inspektionen om  beslutet.
Har Finansinspektionen meddelat ett beslut om handelsstopp på  sådan grund som anges i 1 § första stycket 3, ska inspektionen  besluta när handeln kan återupptas. Inför det beslutet ska  inspektionen samråda med börsen eller värdepappersinstitutet.
Lag (2025:316)
.
2 a §
Finansinspektionen ska pröva om förutsättningarna i 1 §  eller 2 § första stycket om handelsstopp är uppfyllda, om  Riksgäldskontoret begär det enligt 14 kap. 3 § första stycket 
3 lagen (2015:1016) om resolution eller en utländsk  resolutionsmyndighet begär det enligt nationell lagstiftning  som genomför artikel 64.1 c i krishanteringsdirektivet.
Lag (2017:679)
.
3 §
Om Finansinspektionen har underrättats av en behörig myndighet i ett annat land inom EES om att den myndigheten har begärt att handeln med ett finansiellt instrument på en reglerad marknad skall avbrytas eller meddelat beslut om detta, skall inspektionen besluta att handeln med samma instrument på en reglerad marknad, handelsplattform eller annars genom ett värdepappersinstitut i Sverige, skall stoppas.
Handeln får inte avbrytas enligt första stycket, om det allvarligt skulle skada investerarnas intressen eller hindra marknaden från att fungera korrekt.
4 §
Ett beslut om handelsstopp får inte gälla längre tid än som är nödvändigt.
5 §
Om handeln med ett visst finansiellt instrument har  avbrutits enligt 1 eller 2 § och detta instrument utgör den  underliggande tillgången för ett annat finansiellt instrument  som är föremål för handel på en reglerad marknad eller en  handelsplattform eller annars genom ett värdepappersinstitut,  ska börsen respektive värdepappersinstitutet omedelbart  avbryta handeln även med det finansiella instrument som inte  utgör den underliggande tillgången. Handeln får återupptas  först när handeln med det finansiella instrumentet som utgör  den underliggande tillgången har återupptagits.
Om det finns särskilda skäl, får Finansinspektionen efter  ansökan besluta om undantag från första stycket.
Handeln får inte avbrytas om det allvarligt skulle skada  investerarnas intressen eller hindra marknaden från att  fungera korrekt.
Lag (2017:679)
.
6 §
Om handeln med ett visst finansiellt instrument har  avbrutits enligt 1 eller 2 §, ska även annan handel med samma  instrument på en reglerad marknad eller handelsplattform  avbrytas. Ett värdepappersinstitut får inte heller handla  eller medverka vid handel med ett finansiellt instrument som  beslutet avser. En tidigare avtalad affär får dock  genomföras.
Handeln får inte avbrytas om det allvarligt skulle skada  investerarnas intressen eller hindra marknaden från att  fungera korrekt.
Lag (2017:679)
.
Stängning
7 §
Vid krig, krigsfara eller andra onormala förhållanden får regeringen besluta att all handel vid en reglerad marknad skall stängas. I brådskande fall får ett sådant beslut meddelas av börsen efter samråd med Finansinspektionen. Börsens beslut, som får avse högst en vecka, skall omedelbart underställas regeringen.
Offentliggörande av beslut om handelsstopp eller stängning
8 §
Beslut enligt detta kapitel om handelsstopp eller  stängning ska omedelbart offentliggöras. Om  Finansinspektionen har meddelat beslut om handelsstopp enligt 
1 eller 2 §, ska inspektionen samtidigt underrätta de  behöriga myndigheterna i andra länder inom EES och Europeiska  värdepappers- och marknadsmyndigheten.
Underrättelse enligt första stycket ska även ske om  Finansinspektionen har meddelat beslut om att inte stoppa  handeln enligt 3 § samt när ett beslut om handelsstopp enligt 
1 eller 2 § har upphört att gälla.
Lag (2017:679)
.
23 kap. Tillsyn
Tillsynen och dess omfattning
1 §
Finansinspektionen har tillsyn över
- värdepappersinstitut,
- börser,
- leverantörer av datarapporteringstjänster, när  Finansinspektionen är behörig myndighet enligt förordningen om  marknader för finansiella instrument,
- centrala motparter, och
- sådana utländska företag som har tillstånd att driva en  reglerad marknad från filial i Sverige.
För svenska värdepappersinstitut, börser, leverantörer av  datarapporteringstjänster och svenska centrala motparter  omfattar tillsynen att rörelsen drivs enligt denna lag, andra  författningar som reglerar företagets verksamhet, företagets  bolagsordning, stadgar eller reglemente och interna  instruktioner som har sin grund i en författning som reglerar  företagets verksamhet.
För ett utländskt företag som driver värdepappersrörelse eller  en reglerad marknad från filial i Sverige omfattar tillsynen  att företaget följer de lagar och andra författningar som  gäller för företagets verksamhet i Sverige.
Finansinspektionen har därutöver tillsyn över att  bestämmelserna om regelbunden finansiell information i 16 kap.  följs.
Lag (2024:115)
.
1 a §
Om Finansinspektionen vid inspektion eller på annat sätt  har upptäckt en omständighet som kan antas ha samband med  eller utgöra penningtvätt eller finansiering av terrorism, ska  inspektionen särskilt kontrollera att värdepappersbolagets  ägare och ledning uppfyller lämplighetskraven i denna lag.
Lag (2020:1210)
.
2 §
Värdepappersinstitut, börser, leverantörer av  datarapporteringstjänster som Finansinspektionen har tillsyn  över, centrala motparter samt sådana utländska företag som har  tillstånd att driva en reglerad marknad från filial i Sverige  ska lämna Finansinspektionen upplysningar om sin verksamhet  och därmed sammanhängande omständigheter enligt föreskrifter  som meddelats med stöd av lagen.
Värdepappersinstitut, börser och sådana utländska företag som  har tillstånd att driva en reglerad marknad från filial i  Sverige ska lämna Finansinspektionen sådana upplysningar om  emittenter som har samband med kontrollen av att emittenterna  fullgör sin informationsskyldighet enligt artikel 17 i  marknadsmissbruksförordningen enligt föreskrifter som  meddelats med stöd av lagen.
Företagen ska, utöver det som anges i första och andra  styckena, lämna Finansinspektionen de upplysningar som  inspektionen begär.
Finansinspektionen får även begära sådana upplysningar som  avses i första och tredje styckena av personer som är  anställda hos de företag som avses i första stycket samt av  personer som är anställda i företag som avses i 6 kap. 1 §  lagen (2014:968) om särskild tillsyn över kreditinstitut och  värdepappersbolag.
Lag (2024:115)
.
2 a §
Regeringen eller den myndighet som regeringen bestämmer meddelar föreskrifter om att vissa uppgifter som enligt 2 §
första stycket ska lämnas till Finansinspektionen i stället ska lämnas till Statistiska centralbyrån.
Lag (2014:491)
.
2 b §
I samband med en översyn och utvärdering av ett  värdepappersbolag får Finansinspektionen, vid tillämpning av  artikel 84 i kapitaltäckningsdirektivet, bestämma att bolaget  ska använda schablonmetoden i stället för
- interna metoder, eller
- den förenklade schablonmetoden.
Lag (2020:1210)
.
3 §
För övervakningen av att bestämmelserna i denna lag och  förordningen om marknader för finansiella instrument samt  föreskrifter meddelade med stöd av lagen följs, får  Finansinspektionen begära att
1. ett företag eller någon annan tillhandahåller uppgifter,  handlingar eller annat, och
2. den som förväntas kunna lämna upplysningar i saken  inställer sig till förhör på tid och plats som inspektionen  bestämmer.
Första stycket gäller inte i den utsträckning  uppgiftslämnandet skulle strida mot den i lag reglerade  tystnadsplikten för advokater.
Vid tillämpningen av 16 kap. 1-12 §§ och 17 kap. 1-4 §§  gäller inte första stycket 2.
Om en begäran från en utländsk myndighet enligt 6 a § avser  en fråga som rör reglering som motsvarar den i 16 kap. 
1-12 §§ eller 17 kap. 1-4 §§, gäller inte första stycket 2.
Finansinspektionen får förelägga den som inte följer en  begäran enligt första stycket att göra rättelse.
Lag (2017:679)
.
3 a §
Finansinspektionen får, när det är nödvändigt för att  uppfylla kraven i denna lag eller förordningen om marknader  för finansiella instrument och föreskrifter meddelade med  stöd av lagen, förelägga ett företag eller någon annan att
1. vidta åtgärder för att minska storleken på en position  eller exponering i finansiella instrument, och
2. inte ingå ett råvaruderivatkontrakt.
Lag (2017:679)
.
3 b §
Finansinspektionen får stoppa marknadsföring eller  försäljning av finansiella instrument eller strukturerade  insättningar, om det värdepappersinstitut som har producerat  produkten inte har utvecklat eller tillämpat en effektiv  process för produktgodkännande eller i övrigt inte uppfyllt  kraven i 8 kap. 13 och 14 §§.
Bestämmelser om Finansinspektionens rätt att förbjuda  marknadsföring eller försäljning av finansiella instrument  eller strukturerade insättningar i andra fall finns i artikel 
42 i förordningen om marknader för finansiella instrument.
Lag (2017:679)
.
3 c §
Ett värdepappersbolag och ett företag som avses i 1  kap. 1 § första stycket 2 lagen (2015:1016) om resolution ska  underrätta Finansinspektionen om det fallerar eller sannolikt  kommer att fallera. Finansinspektionen ska omedelbart  informera Riksgäldskontoret och andra berörda  resolutionsmyndigheter om underrättelsen.
Om företaget har åsidosatt sina skyldigheter enligt första  stycket, ska Finansinspektionen ingripa enligt 25 kap.
Lag (2017:679)
.
Register över avtal
3 d §
Finansinspektionen får besluta att ett  värdepappersbolag ska upprätta register över sina finansiella  avtal och andra avtal av väsentlig betydelse för  värdepappersbolagets verksamhet.
Lag (2017:679)
.
Platsundersökning
4 §
Finansinspektionen får när det är nödvändigt genomföra en  undersökning hos
1. ett värdepappersinstitut,
2. en börs,
3. en leverantör av datarapporteringstjänster som  Finansinspektionen har tillsyn över,
4. en central motpart,
5. ett sådant utländskt företag som har tillstånd att driva en  reglerad marknad från filial i Sverige, och
6. en emittent som enligt 16 kap. 1-3 §§ omfattas av  skyldigheten enligt samma kapitel att upprätta och  offentliggöra regelbunden finansiell information.
Finansinspektionen får även genomföra en undersökning hos ett  anknutet ombud eller hos ett företag som har fått i uppdrag av  ett värdepappersinstitut att utföra visst arbete eller vissa  funktioner, om det behövs för tillsynen av institutet.
Innan en undersökning genomförs hos ett utländskt företag som  har inrättat filial enligt 4 kap. 1 § första stycket 1, ska  Finansinspektionen samråda med behörig myndighet i det land  inom EES som har auktoriserat det utländska företaget.
Lag (2024:115)
.
Handräckning
4 a §
Finansinspektionen får begära handräckning av  Kronofogdemyndigheten för att en kontroll på plats enligt  artikel 38d i förordningen om marknader för finansiella  instrument ska kunna genomföras.
Vid handräckning gäller bestämmelserna i utsökningsbalken om  verkställighet av förpliktelser som inte avser  betalningsskyldighet, avhysning eller avlägsnande. Om  Finansinspektionen begär det, ska Kronofogdemyndigheten inte i  förväg underrätta den som kontrollen ska genomföras hos.
Lag (2020:1157)
.
Verkställighet av beslut om avgifter och viten enligt  förordningen om marknader för finansiella instrument
4 b §
Beslut om avgifter eller viten enligt förordningen om  marknader för finansiella instrument får verkställas enligt  utsökningsbalkens bestämmelser på samma sätt som en svensk dom  som har fått laga kraft.
Lag (2020:1157)
.
Samarbete och utbyte av information
5 §
Finansinspektionen ska, i den utsträckning som följer av  Sveriges medlemskap i Europeiska unionen, i sin  tillsynsverksamhet samarbeta och utbyta information med
1. andra behöriga myndigheter,
2. Europeiska värdepappers- och marknadsmyndigheten,
3. Europeiska systemrisknämnden,
4. Europeiska centralbanken,
5. byrån för samarbete mellan energitillsynsmyndigheter 
(Acer),
6. offentliga organ som har behörighet för tillsyn över  spotmarknader och auktionsmarknader,
7. behöriga myndigheter, registerförvaltare och andra  offentliga organ som har uppdrag att utöva tillsyn enligt  Europaparlamentets och rådets direktiv 2003/87/EG, i lydelsen  enligt Europaparlamentets och rådets förordning (EU)  nr 421/2014,
8. offentliga organ som är ansvariga för tillsyn, förvaltning  och reglering av fysiska jordbruksmarknader enligt  Europaparlamentets och rådets förordning (EU) nr 1308/2013 av  den 17 december 2013 om upprättande av en samlad  marknadsordning för jordbruksprodukter och om upphävande av  rådets förordningar (EEG) nr 922/72, (EEG) nr 234/79, (EG)  nr 1037/2001 och (EG) nr 1234/2007, och
9. offentliga organ inom EES som avses i artikel 56 första  stycket h i kapitaltäckningsdirektivet.
Finansinspektionen får, i den utsträckning som följer av  artikel 58a i kapitaltäckningsdirektivet, i sin  tillsynsverksamhet samarbeta och utbyta information med
1. Internationella valutafonden,
2. Världsbanken,
3. Banken för internationell betalningsutjämning, och
4. Rådet för finansiell stabilitet.
Lag (2020:1210)
.
5 a §
Finansinspektionen får hänskjuta frågor som rör ett  förfarande av en annan behörig myndighet inom EES till  Europeiska värdepappers- och marknadsmyndigheten för  tvistlösning i de fall som framgår av artiklarna 57.6, 82, 
86.1, 86.2 och 86.3 i direktivet om marknader för finansiella  instrument och artikel 25.2a i öppenhetsdirektivet.
Finansinspektionen får hänskjuta frågor som rör ett  förfarande av en annan behörig myndighet inom EES till  Europeiska bankmyndigheten för tvistlösning i de fall som  framgår av artiklarna 8.3 andra stycket, 8.4 andra stycket, 
20.7 och 30.5-30.7 i krishanteringsdirektivet.
Finansinspektionen får även begära att Europeiska  bankmyndigheten bistår de behöriga myndigheterna med att nå  en överenskommelse i de fall som framgår av artiklarna 8.2  tredje stycket, 20.5 andra stycket, 25.4 och 30.4 andra  stycket i krishanteringsdirektivet.
Lag (2017:679)
.
6 §
Finansinspektionen ska inom ramen för sin befogenhet,  efter begäran från en behörig myndighet i ett annat land inom  EES, lämna eller kontrollera information som behövs för att  den utländska myndigheten ska kunna utöva sin tillsyn enligt  direktivet om marknader för finansiella instrument. Den  utländska myndigheten får närvara vid en kontroll som utförs  av Finansinspektionen.
Om en utländsk myndighet närvarar vid en kontroll, får även  Europeiska värdepappers- och marknadsmyndigheten närvara.
Lag (2017:679)
.
6 a §
Finansinspektionen ska inom ramen för sin befogenhet, efter begäran från en behörig myndighet i ett annat land, lämna eller kontrollera information som behövs för att den utländska myndigheten ska kunna utöva sin tillsyn. Detta gäller dock bara i den utsträckning det följer av ett avtal om samarbete som Finansinspektionen, med stöd av regeringens bemyndigande, har ingått med den utländska myndigheten.
Om en begäran avser rättslig hjälp i brottmål, gäller i stället lagen (2000:562) om internationell rättslig hjälp i brottmål.
Lag (2010:1863)
.
Revision
7 §
Finansinspektionen har rätt att förordna en eller flera  revisorer att tillsammans med övriga revisorer delta i  revisionen av ett svenskt värdepappersinstitut, en börs, en  leverantör av datarapporteringstjänster som Finansinspektionen  har tillsyn över eller en svensk central motpart. Inspektionen  får när som helst återkalla ett sådant förordnande och utse en  ny revisor.
Revisorn har rätt till skäligt arvode av företaget för sitt  arbete. Storleken på arvodet beslutas av Finansinspektionen.
Lag (2024:115)
.
8 §
En revisor ska omedelbart rapportera till  Finansinspektionen om han eller hon vid fullgörandet av sitt  uppdrag i ett värdepappersbolag, en börs eller en leverantör  av datarapporteringstjänster som Finansinspektionen har  tillsyn över får kännedom om förhållanden som
1. kan utgöra en väsentlig överträdelse av någon författning  som reglerar företagets verksamhet,
2. kan påverka företagets fortsatta drift negativt, eller
3. kan leda till att han eller hon avstyrker att  balansräkningen eller resultaträkningen fastställs eller till  anmärkning enligt 9 kap. 33 eller 34 § aktiebolagslagen 
(2005:551) eller 8 kap. 36 eller 37 § lagen (2018:672) om  ekonomiska föreningar.
Revisorn har en motsvarande rapporteringsskyldighet om han  eller hon får kännedom om förhållanden som avses i första  stycket vid fullgörande av uppdrag som han eller hon har i  företagets moderföretag eller dotterföretag eller ett företag  som har en likartad förbindelse med företaget.
Lag (2020:1157)
.
9 §
Skyldigheten enligt 8 § att rapportera till  Finansinspektionen gäller också för sådana särskilda granskare  i värdepappersbolag, börser och leverantörer av  datarapporteringstjänster som avses i 10 kap. 21 § aktie-
bolagslagen (2005:551) eller i 9 kap. 1 § lagen (2018:672) om  ekonomiska föreningar.
Lag (2020:1157)
.
10 §
Vid tillämpningen av 9 kap. 17 § och 10 kap. 10 §
aktiebolagslagen (2005:551) om jäv för revisor och lekmannarevisor skall värdepappersbolag anses som aktiebolag som avses i 9 kap. 13 eller 14 § samma lag.
Sammankallande av styrelse eller stämma
11 §
Finansinspektionen får sammankalla styrelsen i ett  svenskt värdepappersinstitut, en börs eller en svensk central  motpart. Inspektionen får även begära att styrelsen kallar  till extra stämma. Om styrelsen inte rättar sig efter en sådan  begäran, får inspektionen utfärda kallelsen.
Företrädare för Finansinspektionen får närvara vid stämma och  vid ett sådant styrelsesammanträde som inspektionen har  sammankallat samt delta i överläggningarna.
Lag (2024:115)
.
Avgifter till Finansinspektionen m.m.
12 §
Värdepappersinstitut, börser, leverantörer av  datarapporteringstjänster som Finansinspektionen har tillsyn  över, centrala motparter samt sådana utländska företag som har  tillstånd att driva en reglerad marknad från filial i Sverige  ska med årliga avgifter bekosta Finansinspektionens verksamhet  samt Statistiska centralbyråns verksamhet enligt lagen 
(2014:484) om en databas för övervakning av och tillsyn över  finansmarknaderna.
Finansinspektionen får ta ut avgifter för prövning av  ansökningar, anmälningar och underrättelser enligt
1. denna lag,
2. förordningen om marknader för finansiella instrument, och
3. Europaparlamentets och rådets förordning (EU) 2022/858.
Lag (2024:115)
.
13 §
De emittenter som avses i 16 kap. 1 § första stycket  ska med årliga avgifter bekosta Finansinspektionens  verksamhet som avser redovisningstillsyn.
Om övervakningen av regelbunden finansiell information har  överlämnats till ett övervakningsorgan som avses i 16 kap. 
12 §, får organet ta ut skäliga avgifter av de emittenter som  avses i första stycket för att bekosta övervakningen.
Lag (2018:1371)
.
14 §
Om Finansinspektionen behöver anlita någon med särskild fackkunskap för bedömning av en viss fråga vid tillsynen enligt 1 §, skall kostnaden för detta betalas av det företag eller den emittent som tillsynen avser.
Bemyndiganden
15 §
Regeringen eller den myndighet som regeringen bestämmer  får meddela föreskrifter om
1. vilka upplysningar ett företag ska lämna till  Finansinspektionen enligt 2 § första och andra styckena och  när upplysningarna ska lämnas,
2. hur uppgiftsskyldigheten enligt 3 § och artikel 26.6 i den  delegerade förordningen till MiFID II ska fullgöras,
3. produktingripande enligt artikel 42 i förordningen om  marknader för finansiella instrument,
4. vilka värdepappersbolag som ska upprätta register som avses  i 3 d §, vad registren ska innehålla och inom vilken tid  värdepappersbolaget ska ge in registren för olika typer av  avtal,
5. löpande bokföring, årsbokslut och årsredovisning hos börser  och hos sådana utländska företag som har tillstånd att driva  en reglerad marknad från filial i Sverige, och
6. sådana avgifter som avses i 12 § och 13 § första stycket.
Lag (2024:115)
.
24 kap. Särskilt om prövningen av ägares lämplighet
1 §
Om ett direkt eller indirekt förvärv av aktier eller  andelar i ett värdepappersbolag eller en börs skulle medföra  att förvärvarens sammanlagda innehav utgör ett kvalificerat  innehav, krävs tillstånd av Finansinspektionen för förvärvet.  Detsamma gäller ett förvärv som innebär att ett kvalificerat  innehav ökas
1. så att det uppgår till eller överstiger 20, 30 eller 
50 procent av kapitalet eller röstetalet för samtliga aktier  eller andelar, eller
2. så att företaget blir dotterföretag.
Tillstånd enligt första stycket ska inhämtas före förvärvet.  Ansökan om tillstånd ska göras skriftligen. Om förvärvet har  gjorts genom bodelning, arv, testamente, bolagsskifte eller på  annat liknande sätt, krävs i stället tillstånd för att  förvärvaren ska få behålla aktierna eller andelarna.  Förvärvaren ska då ansöka om tillstånd inom sex månader efter  förvärvet.
Finansinspektionen ska inom två arbetsdagar från det att en  fullständig ansökan kommit in till inspektionen skicka en  bekräftelse till förvärvaren om att ansökan har tagits emot.
Lag (2024:115)
.
1 a §
Bestämmelserna i 2, 4 och 5 §§ gäller inte vid beslut  om överföring, minskning eller konvertering enligt 6 kap., 16  kap., 17 kap. eller 21 kap. lagen (2015:1016) om  resolution.
Lag (2015:1032)
.
2 §
Frågan om tillstånd enligt 1 § till förvärv i ett värdepappersbolag får avgöras först efter samråd med behörig myndighet i ett annat land inom EES, om förvärvaren är
1. ett i det landet auktoriserat värdepappersföretag, kreditinstitut, företag för elektroniska pengar, eller försäkringsföretag, eller ett i det landet hemmahörande förvaltningsbolag som där har tillstånd att driva verksamhet enligt bestämmelserna i Europaparlamentets och rådets direktiv 2009/65/EG av den 13 juli 2009 om samordning av lagar och andra författningar som avser företag för kollektiva investeringar i överlåtbara värdepapper (fondföretag),
2. ett moderföretag till ett sådant företag som avses i 1, eller
3. en fysisk eller juridisk person som kontrollerar ett sådant företag som avses i 1.
Lag (2011:885)
.
3 §
Tillstånd ska ges till förvärv som avses i 1 §, om  förvärvaren bedöms lämplig att utöva ett väsentligt inflytande  över ledningen av ett värdepappersbolag eller en börs och det  kan antas att det tilltänkta förvärvet är ekonomiskt sunt.  Hänsyn ska tas till förvärvarens sannolika påverkan på  verksamheten i värdepappersbolaget eller börsen.
Vid bedömningen enligt första stycket ska förvärvarens  anseende och kapitalstyrka beaktas. Det ska också beaktas
1. om den som till följd av förvärvet kommer att ingå i  styrelsen för värdepappersbolaget eller börsen eller vara  verkställande direktör i detta företag, eller vara ersättare  för någon av dem, har tillräcklig insikt och erfarenhet för  att delta i ledningen av ett värdepappersbolag eller en börs  och även i övrigt är lämplig för en sådan uppgift samt om  styrelsen i sin helhet har tillräckliga kunskaper och  erfarenheter för att leda företaget,
2. om det finns skäl att anta att förvärvaren kommer att  motverka att värdepappersbolagets eller börsens rörelse drivs  på ett sätt som är förenligt med denna lag och andra  författningar som reglerar företagets verksamhet, och
3. om det finns skäl att anta att förvärvet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om det är fråga om ett värdepappersbolag och förvärvaren är  ett finansiellt holdingföretag eller ett blandat finansiellt  holdingföretag ska det vid bedömningen av förvärvarens  anseende särskilt beaktas om dess ledning uppfyller de krav  som ställs på ledningen i ett sådant företag enligt 3 kap. 5 §  lagen (2014:968) om särskild tillsyn över kreditinstitut och  värdepappersbolag respektive 5 kap. 16 § lagen (2006:531) om  särskild tillsyn över finansiella konglomerat.
Om förvärvet av aktier i ett värdepappersbolag skulle leda  till nära förbindelser mellan bolaget och någon annan, ska  tillstånd ges bara om förbindelserna inte hindrar en effektiv  tillsyn av bolaget.
Lag (2024:115)
.
3 a §
Finansinspektionens beslut i en fråga om tillstånd till förvärv som avses i 1 § ska meddelas inom 60 arbetsdagar efter det att den bekräftelse som avses i 1 § tredje stycket skickades (bedömningsperioden). Om Finansinspektionen begär kompletterande uppgifter kan bedömningsperioden förlängas.
Finansinspektionen ska anses ha beviljat tillstånd till förvärvet, om inspektionen inte inom bedömningsperioden har meddelat beslut i fråga om ansökan.
Om Finansinspektionen beviljar tillstånd till ett förvärv, får inspektionen besluta en viss tid inom vilken förvärvet ska genomföras. Inspektionen får besluta att förlänga tiden.
Lag (2009:365)
.
4 §
Den som har beslutat att avyttra ett kvalificerat innehav eller en så stor del av ett kvalificerat innehav att innehavet därigenom kommer att understiga någon av de i 1 §
första stycket angivna gränserna ska skriftligen underrätta Finansinspektionen om detta.
Lag (2009:365)
.
5 §
När ett värdepappersbolag eller en börs får kännedom om  att aktier eller andelar i företaget förvärvats enligt 1 §  eller avyttrats enligt 4 §, ska företaget snarast anmäla  förvärvet eller avyttringen till Finansinspektionen. En börs  ska samtidigt offentliggöra förvärvet eller avyttringen.
När ett värdepappersbolag i annat fall får kännedom om att det  har nära förbindelser med någon annan, ska bolaget snarast  anmäla det till Finansinspektionen.
Ett värdepappersbolag och en börs ska årligen till  Finansinspektionen anmäla namnen på de aktie- eller  andelsägare som har ett kvalificerat innehav av aktier eller  andelar i företaget samt storleken på innehaven. En börs ska  samtidigt offentliggöra uppgifterna.
Lag (2024:115)
.
6 §
Om en juridisk person har ett kvalificerat innehav i ett  värdepappersbolag eller en börs, ska den juridiska personen  snarast anmäla ändringar av vilka som ingår i dess ledning  till Finansinspektionen.
Lag (2024:115)
.
7 §
Finansinspektionen får besluta att ägaren till ett  kvalificerat innehav av aktier eller andelar vid stämman inte  får företräda fler aktier eller andelar än som motsvarar ett  innehav som inte är kvalificerat
1. om ägaren motverkar eller kan antas komma att motverka att  värdepappersbolagets eller börsens verksamhet drivs på ett  sätt som är förenligt med kraven i denna lag och andra  författningar som reglerar företagets verksamhet,
2. om ägaren i väsentlig utsträckning har åsidosatt sina  skyldigheter i näringsverksamhet eller i andra ekonomiska  angelägenheter eller gjort sig skyldig till allvarlig  brottslighet,
3. om ägaren, när det är fråga om ett värdepappersbolag, är  ett finansiellt holdingföretag eller ett blandat finansiellt  holdingföretag och dess ledning inte uppfyller de krav som  ställs på ledningen i ett sådant företag enligt 3 kap. 5 §  lagen (2014:968) om särskild tillsyn över kreditinstitut och  värdepappersbolag respektive 5 kap. 16 § lagen (2006:531) om  särskild tillsyn över finansiella konglomerat, eller
4. om det finns skäl att anta att innehavet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om den som har ett kvalificerat innehav av aktier eller  andelar inte har ansökt om tillstånd till ett förvärv som  avses i 1 §, får Finansinspektionen besluta att innehavaren  vid stämman inte får företräda aktierna eller andelarna till  den del de omfattas av ett krav på tillstånd.
Om någon i strid med ett beslut av Finansinspektionen har ett  kvalificerat innehav av aktier eller andelar, får innehavaren  inte företräda aktierna eller andelarna vid stämman till den  del innehavet står i strid med beslutet.
Lag (2024:115)
.
8 §
Finansinspektionen får förelägga en ägare som avses i 7 §
första stycket att avyttra så stor del av aktierna eller andelarna att innehavet därefter inte är kvalificerat. En ägare som avses i 7 § andra eller tredje stycket får föreläggas att avyttra så stor del av aktierna eller andelarna att innehavet inte står i strid med inspektionens beslut.
8 a §
Finansinspektionen får utöver det som anges i 7 och 8 §§  besluta att en ägare i ett värdepappersbolag eller en börs som  inte följer bestämmelserna i 1 eller 4 § ska betala en  sanktionsavgift som bestäms i enlighet med 25 kap. 9-10 §§.
Lag (2024:115)
.
9 §
Aktier eller andelar som omfattas av ett förbud enligt 7 §
eller föreläggande enligt 8 § skall inte räknas med när det krävs samtycke av ägare till en viss del av aktierna eller andelarna i företaget för att ett beslut skall bli giltigt eller en befogenhet skall få utövas. Detta gäller dock inte om en förvaltare har förordnats enligt 10 §.
10 §
Om det finns särskilda skäl, får Finansinspektionen ansöka om att tingsrätten förordnar en lämplig person att som förvaltare företräda sådana aktier eller andelar som enligt 7 §
inte får företrädas av ägaren. En sådan ansökan prövas av tingsrätten i den ort där ägaren har sin hemvist eller, om ägaren inte har hemvist i Sverige, av Stockholms tingsrätt.
En förvaltare har rätt till skälig ersättning för arbete och utlägg. Ersättningen skall betalas av ägaren till aktierna eller andelarna och skall på begäran förskotteras av företaget.
Om den betalningsskyldige inte godtar förvaltarens anspråk, fastställs ersättningen av tingsrätten.
11 §
Om ett värdepappersbolag har nära förbindelser med någon annan och detta hindrar en effektiv tillsyn av värdepappersbolaget, får Finansinspektionen förelägga innehavare av aktier som medför att förbindelserna är nära att avyttra så stor del av aktierna att så inte längre är fallet.
Finansinspektionen får även besluta att den eller de som omfattas av ett föreläggande enligt första stycket inte får företräda aktierna vid stämman. I så fall skall bestämmelserna i 10 § tillämpas.
12 §
Regeringen får meddela föreskrifter om handläggningen av tillståndsärenden enligt 1, 3 och 3 a §§.
Lag (2009:365)
.
25 kap. Ingripanden
Ingripanden mot svenska värdepappersinstitut, börser, svenska  leverantörer av datarapporteringstjänster och svenska centrala  motparter samt vissa fysiska personer
1 §
Om ett svenskt värdepappersinstitut, en börs, en  leverantör av datarapporteringstjänster som Finansinspektionen  har tillsyn över eller en svensk central motpart har åsidosatt  sina skyldigheter enligt denna lag, andra författningar som  reglerar företagets verksamhet, företagets bolagsordning,  stadgar eller reglemente eller interna instruktioner som har  sin grund i en författning som reglerar företagets verksamhet,  ska Finansinspektionen ingripa.
Finansinspektionen ska då
- utfärda ett föreläggande att inom en viss tid begränsa eller  minska riskerna i rörelsen i något avseende, begränsa eller  helt avstå från utdelning eller räntebetalningar eller vidta  någon annan åtgärd för att komma till rätta med situationen,
- meddela ett förbud att verkställa beslut, eller
- göra en anmärkning.
Om överträdelsen är allvarlig, ska företagets tillstånd  återkallas eller, om det är tillräckligt, varning meddelas.
Finansinspektionen ska även ingripa genom att utfärda ett  föreläggande i enlighet med andra stycket om det är sannolikt  att ett värdepappersbolag inom tolv månader inte längre kommer  att uppfylla sina skyldigheter enligt denna lag eller andra  författningar som reglerar bolagets verksamhet.
I fråga om återkallelse av tillstånd för leverantörer av  datarapporteringstjänster gäller bestämmelserna i artikel 27e  i förordningen om marknader för finansiella instrument. Innan  ett tillstånd återkallas enligt artikel 27e.1 a i förordningen  på grund av att en leverantör har förklarat sig avstå från  tillståndet eller inte har tillhandahållit några tjänster  under de föregående sex månaderna, får Finansinspektionen  först pröva om det finns skäl att ingripa mot leverantören  enligt detta kapitel och, om det finns sådana skäl, besluta om  ett ingripande.
Lag (2024:115)
.
1 a §
Finansinspektionen ska ingripa mot någon som ingår i ett  svenskt värdepappersinstituts styrelse eller är dess  verkställande direktör, eller ersättare för någon av dem, om  värdepappersinstitutet har åsidosatt sina skyldigheter enligt
1. 5 kap. 1, 3, 6 eller 7 §,
2. 6 kap. 1, 4 eller 6 §,
3. någon av 8 kap. 8 e, 9-32 eller 34 §§ eller föreskrifter  som meddelats med stöd av någon av bestämmelserna i 8 kap. 
35 § 3-11,
4. någon av 9 kap. 1 §, 8 § tredje stycket, 9-12, 14-17 a, 19  a-36, 38-41 eller 43 §§ eller föreskrifter som meddelats med  stöd av någon av bestämmelserna i 9 kap. 50 § 1, 3-9 eller 11,
5. någon av 11 kap. 1 §, 1 a § andra stycket, 1 b-3, 4, 4 a  eller 12 §§ eller driver en tillväxtmarknad för små och  medelstora företag trots att kraven i 13 § inte är uppfyllda,
6. någon av 13 kap. 1 a-1 l §§,
7. någon av 15 a kap. 7, 8 eller 10-14 §§,
8. 22 kap. 2 § andra stycket, 5 eller 6 § eller inte har följt  ett beslut eller ett föreläggande som meddelats av  Finansinspektionen enligt 22 kap. 1 §, 2 § första stycket  eller 3 §,
9. 23 kap. 2 § första stycket eller föreskrifter som meddelats  med stöd av 23 kap. 15 § 1, eller inte har följt en begäran,  ett föreläggande eller ett beslut som meddelats av  Finansinspektionen enligt 23 kap. 2 § tredje stycket, 3 §  första stycket, 3 a eller 3 b § eller har motsatt sig en  undersökning enligt 23 kap. 4 §, eller
10. någon av artiklarna 5-10, 11.1-11.10, 12-14, 16.1, 16.2, 
17, 18.1, 18.2, 19.1, 19.3, 19.4, 23-25, 26.1-26.8, 27, 28.1-28.8, 29, 30.1-30.4, 31.12 eller 45 i Europaparlamentets och  rådets förordning (EU) 2022/2554.
Lag (2025:316)
.
1 b §
Finansinspektionen ska ingripa mot en sådan person som  avses i 1 a § om värdepappersinstitutet har åsidosatt sina  skyldigheter enligt förordningen om marknader för finansiella  instrument genom att
1. inte offentliggöra, tillgängliggöra eller tillhandahålla  uppgifter eller uppfylla kraven enligt
- artikel 3.1 eller 3.3,
- artikel 4.3 första stycket,
- artikel 5,
- artikel 6,
- artikel 7.1 tredje stycket första meningen,
- artikel 8.1,
- artikel 8a.2,
- artikel 8b,
- artikel 10,
- artikel 11.1 andra stycket första meningen, artikel 11.1a  andra stycket, 11.1b eller 11.3 fjärde stycket,
- artikel 11a.1 andra stycket första meningen eller 11a.1  fjärde stycket,
- artikel 12.1,
- artikel 13.1 eller 13.2,
- artikel 14.1, 14.2 eller 14.3,
- artikel 15.1 första stycket, andra stycket första eller  tredje meningen eller fjärde stycket, 15.2 eller 15.4 andra  meningen,
- artikel 17.1 andra meningen,
- artikel 20.1, 20.1a eller 20.2 första meningen, eller
2. inte tillhandahålla uppgifter till Finansinspektionen eller  lagra uppgifter enligt artikel 22.2,
3. inte överföra data till datacentralen för tillhandahållare  av konsoliderad handelsinformation enligt artikel 22a.1, 
22a.5, 22a.6 eller 22a.7,
4. inte uppfylla kraven på datakvalitet enligt artikel 22b.1,
5. inte uppfylla kraven på synkronisering av affärsklockor  enligt artikel 22c.1,
6. inte genomföra transaktioner på en reglerad marknad, en  MTF-plattform, en marknad utanför EES som enligt beslut av  Europeiska kommissionen bedömts vara likvärdig med en reglerad  marknad eller via en systematisk internhandlare enligt  artikel 23.1 eller genom att driva ett internt  matchningssystem på multilateral basis utan auktorisation  enligt artikel 23.2,
7. inte föra register eller hålla uppgifter tillgängliga  enligt artikel 25.1 eller 25.2,
8. inte rapportera uppgifter om utförda transaktioner till  Finansinspektionen enligt artikel 26.1 första stycket, 26.2, 
26.3, 26.4, 26.5, 26.6 första stycket eller 26.7 första,  andra, tredje, fjärde eller åttonde stycket,
9. inte tillhandahålla eller uppdatera referensuppgifter för  finansiella instrument enligt artikel 27.1,
10. tillåta en styrelseledamot, verkställande direktören eller  ersättare för någon av dem att åta sig ett sådant uppdrag i  institutet eller kvarstå i institutet trots att kraven i  artikel 27f.1 inte är uppfyllda,
11. inte se till att styrelsen fullgör sina skyldigheter  enligt artikel 27f.3,
12. inte uppfylla de organisatoriska kraven i artikel 27g.1-27g.5 eller 27i.1-27i.4,
13. inte genomföra transaktioner på en handelsplats eller på  en marknadsplats utanför EES som enligt beslut av Europeiska  kommissionen bedömts vara likvärdig med en handelsplats enligt  artikel 28.1,
14. inte uppfylla kraven avseende system, förfaranden och  arrangemang enligt artikel 29.2 eller 30.1,
15. inte föra register och offentliggöra uppgifter om  riskreduceringstjänster efter handel enligt artikel 31.3,
16. inte lämna transaktionsuppgifter eller tillträde till en  handelsplats enligt artikel 36.1 eller 36.3,
17. inte tillgängliggöra ett referensvärde eller en licens  enligt artikel 37.1 eller 37.3,
18. ta emot betalning för orderflöde i strid med artikel 39a,  eller
19. inte följa ett beslut som avses i artiklarna 40-42.
Ett ingripande enligt första stycket 10, 11 eller 12 får bara  göras om Finansinspektionen har tillsyn över  värdepappersinstitutets verksamhet som leverantör av  datarapporteringstjänster.
Lag (2025:316)
.
1 c §
Ett ingripande enligt 1 a eller 1 b § får göras endast  om institutets överträdelse är allvarlig och personen i fråga  uppsåtligen eller av grov oaktsamhet orsakat överträdelsen.
Ingripande görs genom
1. beslut att personen i fråga under en viss tid, lägst tre  och högst tio år, eller, för upprepade allvarliga  överträdelser, permanent inte får vara styrelseledamot eller  verkställande direktör i ett svenskt värdepappersinstitut,  eller ersättare för någon av dem, eller
2. beslut om sanktionsavgift.
Lag (2017:679)
.
1 d §
Finansinspektionen ska, utöver i de fall som anges i 1 a  och 1 b §§, ingripa mot någon som ingår i ett  värdepappersbolags styrelse eller är dess verkställande  direktör, eller ersättare för någon av dem, om  värdepappersbolaget
1. har fått tillstånd att driva värdepappersrörelse genom att  lämna falska uppgifter eller på annat otillbörligt sätt,
2. inte uppfyller kraven i 3 kap. 5 § första stycket eller har  tillåtit en styrelseledamot, verkställande direktören eller  ersättare för någon av dem att åta sig ett sådant uppdrag i  bolaget eller kvarstå i bolaget trots att kraven i 3 kap. 1 §  första stycket 5 eller 6 eller någon av 8 kap. 8 b-8 d §§  eller i föreskrifter som meddelats med stöd av 3 kap. 12 § 2  inte är uppfyllda,
3. åsidosatt sina skyldigheter enligt 5 kap. 4 §,
4. inte uppfyller kraven i någon av 8 kap. 3-6, 8 eller 8 f §§  eller i föreskrifter som meddelats med stöd av 8 kap. 35 § 1,
5. i strid med 8 a kap. 2 eller 3 § låter bli att upprätta  eller lämna in en återhämtningsplan eller en  koncernåterhämtningsplan,
6. i strid med 8 b kap. 11 § låter bli att anmäla att  koncerninternt finansiellt stöd ska lämnas,
7. i strid med 23 kap. 3 c § låter bli att underrätta  Finansinspektionen om att värdepappersbolaget fallerar eller  sannolikt kommer att fallera,
8. i strid med 24 kap. 5 § första stycket låter bli att till  Finansinspektionen anmäla sådana förvärv och avyttringar som  avses där,
9. i strid med 24 kap. 5 § tredje stycket låter bli att till  Finansinspektionen anmäla namnen på de ägare som har ett  kvalificerat innehav av aktier i bolaget samt storleken på  innehaven,
10. gör betalningar till innehavare av instrument som ingår i  bolagets kapitalbas i strid med artikel 28, 52 eller 63 i  tillsynsförordningen, när dessa artiklar förbjuder sådana  betalningar till innehavare av instrument som ingår i  kapitalbasen,
11. inte uppfyller kravet på kapitalbas och kvalificerade  skulder enligt 4 kap. lagen (2015:1016) om resolution eller i  strid med 28 kap. 1 § samma lag låter bli att lämna begärda  upplysningar till Riksgäldskontoret,
12. har befunnits ansvarigt för en allvarlig, upprepad eller  systematisk överträdelse av lagen (2017:630) om åtgärder mot  penningtvätt och finansiering av terrorism, eller föreskrifter  som meddelats med stöd av den lagen,
13. låter bli att lämna information till Finansinspektionen  eller lämnar ofullständig eller felaktig information om  efterlevnaden av skyldigheten att uppfylla kapitalbaskraven  enligt artikel 11 i värdepappersbolagsförordningen, i strid  med artikel 54.1 b i den förordningen,
14. låter bli att lämna information till Finansinspektionen  eller lämnar ofullständig eller felaktig information om  koncentrationsrisker, i strid med artikel 54 i  värdepappersbolagsförordningen,
15. utsätter sig för en koncentrationsrisk som överstiger  gränserna i artikel 37 i värdepappersbolagsförordningen,
16. vid upprepade tillfällen eller systematiskt, i strid med  artikel 43 i värdepappersbolagsförordningen, låter bli att  hålla likvida tillgångar, eller
17. låter bli att lämna information eller lämnar ofullständig  eller felaktig information, i strid med bestämmelserna i del 6  i värdepappersbolagsförordningen.
Om en sådan person som avses i första stycket omfattas av  tillstånds- eller underrättelseskyldighet enligt 24 kap. 1  eller 4 § för förvärv eller avyttring av aktier eller andelar  i bolaget, ska första stycket 8 och 9 inte gälla för den  personen i fråga om dessa aktier eller andelar.
Ett ingripande enligt första stycket får göras endast om  bolagets överträdelse är allvarlig och personen i fråga  uppsåtligen eller av grov oaktsamhet orsakat överträdelsen.
Ingripande görs genom
1. beslut att personen i fråga under en viss tid, lägst tre  och högst tio år, eller, för upprepade allvarliga  överträdelser enligt första stycket 1, 2, 3, 8 eller 9,  permanent inte får vara styrelseledamot eller verkställande  direktör i ett värdepappersbolag, eller ersättare för någon av  dem, eller
2. beslut om sanktionsavgift.
Lag (2021:503)
.
1 e §
Finansinspektionen ska ingripa mot någon som ingår i en  börs styrelse eller är dess verkställande direktör, eller  ersättare för någon av dem, om börsen
1. har fått sitt tillstånd genom att lämna falska uppgifter  eller på annat otillbörligt sätt,
2. har tillåtit en styrelseledamot, verkställande direktören  eller ersättare för någon av dem att åta sig ett sådant  uppdrag i företaget eller kvarstå i företaget trots att kraven  i 12 kap. 2 § 4 eller 5 eller någon av 6 b-6 d §§ inte är  uppfyllda,
3. har åsidosatt sina skyldigheter enligt
a) 8 kap. 21 § eller föreskrifter som meddelats med stöd av 
8 kap.  
35 § 11,
b) någon av 11 kap. 1 §, 1 a § andra stycket, 1 b-3, 4, 4 a  eller 12 §§ eller driver en tillväxtmarknad för små och  medelstora företag trots att kraven i 13 § inte är uppfyllda,
c) 12 kap. 6 e, 7 eller 10 § eller föreskrifter som meddelats  med stöd av någon av bestämmelserna i 12 kap. 11 § 2-4,
d) någon av 13 kap. 1-2, 6, 7 eller 7 a §§ eller 12 §  femte stycket eller föreskrifter som meddelats med stöd av 
13 kap. 17 § 1,
e) 14 kap. 1, 2 eller 3 §,
f) 15 kap. 1, 2, 5, 9 eller 10 §,
g) någon av 15 a kap. 7, 8 eller 10-12 §§,
h) 22 kap. 2 § andra stycket, 5 eller 6 § eller inte har följt  ett beslut eller ett föreläggande som meddelats av  Finansinspektionen enligt 22 kap. 1 eller 3 §, eller
i) 23 kap. 2 § första stycket eller föreskrifter som meddelats  med stöd av 23 kap. 15 § 1, eller inte har följt en begäran,  ett föreläggande eller ett beslut som meddelats av  Finansinspektionen enligt 23 kap. 2 § andra stycket, 3 §  första stycket eller 3 b § eller har motsatt sig en  undersökning enligt 23 kap. 4 §,
4. i strid med 24 kap. 5 § första stycket låter bli att till  Finansinspektionen anmäla sådana förvärv och avyttringar som  avses där,
5. i strid med 24 kap. 5 § tredje stycket låter bli att till  Finansinspektionen anmäla namnen på de ägare som har ett  kvalificerat innehav av aktier eller andelar i företaget samt  storleken på innehaven, eller
6. har åsidosatt sina skyldigheter enligt någon av artiklarna 
5-10, 11.1-11.10, 12-14, 16.1, 16.2, 17, 18.1, 18.2, 19.1, 
19.3, 19.4, 23-25, 26.1-26.8, 27, 28.1-28.8, 29, 30.1-30.4, 
31.12 eller 45 i Europaparlamentets och rådets förordning (EU) 
2022/2554.
Om en sådan person som avses i första stycket omfattas av  tillstånds- eller underrättelseskyldighet enligt 24 kap. 1  eller 4 § för förvärv eller avyttring av aktier eller andelar  i företaget, ska första stycket 4 och 5 inte gälla för den  personen i fråga om dessa aktier eller andelar.
Lag (2025:316)
.
1 f §
Finansinspektionen ska ingripa mot en sådan person som  avses i 1 e § om börsen har åsidosatt sina skyldigheter enligt  förordningen om marknader för finansiella instrument genom att
1. inte offentliggöra, tillgängliggöra eller tillhandahålla  uppgifter eller uppfylla kraven enligt
- artikel 3.1 eller 3.3,
- artikel 4.3 första stycket,
- artikel 5,
- artikel 6,
- artikel 7.1 tredje stycket första meningen,
- artikel 8.1,
- artikel 8a.1 eller 8a.2,
- artikel 8b,
- artikel 10,
- artikel 11.1 andra stycket första meningen, 11.1a andra  stycket, 11.1b eller 11.3 fjärde stycket,
- artikel 11a.1 andra stycket första meningen eller 11a.1  fjärde stycket,
- artikel 12.1, eller
- artikel 13.1 eller 13.2,
2. inte tillhandahålla uppgifter till Finansinspektionen eller  lagra uppgifter enligt artikel 22.2,
3. inte överföra data till datacentralen för tillhandahållare  av konsoliderad handelsinformation enligt artikel 22a.1, 
22a.5, 22a.6 eller 22a.7,
4. inte uppfylla kraven på datakvalitet enligt artikel 22b.1,
5. inte uppfylla kraven på synkronisering av affärsklockor  enligt artikel 22c.1,
6. inte föra register eller hålla uppgifter tillgängliga  enligt artikel 25.2,
7. inte rapportera uppgifter om utförda transaktioner till  Finansinspektionen enligt artikel 26.5, 26.6 första stycket  eller 26.7 första, tredje eller åttonde stycket,
8. inte tillhandahålla eller uppdatera referensuppgifter för  finansiella instrument enligt artikel 27.1,
9. tillåta en styrelseledamot, verkställande direktören eller  ersättare för någon av dem att åta sig ett sådant uppdrag i  företaget eller kvarstå i företaget trots att kraven i  artikel 27f.1 inte är uppfyllda,
10. inte se till att styrelsen fullgör sina skyldigheter  enligt artikel 27f.3,
11. inte uppfylla de organisatoriska kraven i artikel 27g.1-27g.5 eller 27i.1-27i.4,
12. transaktioner med derivat som genomförs på den reglerade  marknaden inte avvecklas av en central motpart enligt  artikel 29.1,
13. inte uppfylla kraven avseende system, förfaranden och  arrangemang enligt artikel 29.2 eller 30.1,
14. inte föra register och offentliggöra uppgifter om  riskreduceringstjänster efter handel enligt artikel 31.3,
15. inte lämna transaktionsuppgifter eller tillträde till en  handelsplats enligt artikel 36.1 eller 36.3,
16. inte tillgängliggöra ett referensvärde eller en licens  enligt artikel 37.1 eller 37.3, eller
17. inte följa ett beslut som avses i artiklarna 40-42.
Ett ingripande enligt första stycket 9, 10 eller 11 får bara  göras om Finansinspektionen har tillsyn över börsens  verksamhet som leverantör av datarapporteringstjänster.
Lag (2025:316)
.
1 g §
Ett ingripande enligt 1 e eller 1 f § får göras endast  om börsens överträdelse är allvarlig och personen i fråga  uppsåtligen eller av grov oaktsamhet orsakat överträdelsen.
Ingripande görs genom beslut om sanktionsavgift.
Lag (2017:679)
.
1 h §
I lagen (2014:968) om särskild tillsyn över  kreditinstitut och värdepappersbolag finns bestämmelser om  möjlighet att ingripa genom ett beslut om ett särskilt  kapitalbaskrav och särskilda likviditetskrav.
I lagen (2014:966) om kapitalbuffertar finns bestämmelser om  ingripande mot ett värdepappersbolag som inte uppfyller  kapitalbaskraven enligt den lagen.
Lag (2017:679)
.
1 i §
Finansinspektionen ska ingripa mot någon som ingår i en  central motparts styrelse eller är dess verkställande  direktör, eller ersättare för någon av dem, om den centrala  motparten har åsidosatt sina skyldigheter enligt förordningen  om återhämtning och resolution av centrala motparter genom att  inte
1. utarbeta, upprätthålla och uppdatera en återhämtningsplan 
(artikel 9),
2. tillhandahålla nödvändiga uppgifter för att utarbeta  resolutionsplan (artikel 13), eller
3. underrätta Finansinspektionen om att den centrala motparten  fallerar eller sannolikt kommer att fallera (artikel 70.1).
Finansinspektionen ska även ingripa mot en sådan fysisk person  som avses i första stycket om den centrala motparten har  åsidosatt sina skyldigheter enligt någon av artiklarna 5-10, 
11.1-11.10, 12-14, 16.1, 16.2, 17, 18.1, 18.2, 19.1, 19.3, 
19.4, 23-25, 26.1-26.8, 27, 28.1-28.8, 29,  
30.1-30.4, 31.12 eller 45 i Europaparlamentets och rådets  förordning (EU) 2022/2554.
Ingripande får ske genom en eller båda av följande sanktioner:
1. beslut att den fysiska personen under en viss tid, lägst  tre och högst tio år, inte får vara styrelseledamot eller  verkställande direktör i en central motpart, eller ersättare  för någon av dem, eller
2. beslut om sanktionsavgift.
Ett ingripande enligt första eller andra stycket får ske bara  om den centrala motpartens överträdelse är allvarlig och den  fysiska personen i fråga uppsåtligen eller av grov oaktsamhet  orsakat överträdelsen.
Lag (2024:1285)
.
1 j §
Finansinspektionen ska ingripa mot någon som ingår i en  leverantör av datarapporteringstjänsters styrelse eller är  dess verkställande direktör, eller ersättare för någon av dem,  om leverantören har åsidosatt sina skyldigheter enligt någon  av artiklarna 5-10, 11.1-11.10, 12-14, 16.1, 16.2, 17, 18.1, 
18.2, 19.1, 19.3, 19.4, 23-25, 26.1-26.8, 27, 28.1-28.8, 29,  
30.1-30.4, 31.12 eller 45 i Europaparlamentets och rådets  förordning (EU) 2022/2554.
Ingripande får ske genom en eller båda av följande sanktioner:
1. beslut att den fysiska personen under en viss tid, lägst  tre och högst tio år, inte får vara styrelseledamot eller  verkställande direktör i en leverantör av  datarapporteringstjänster, eller ersättare för någon av dem,  eller
2. beslut om sanktionsavgift.
Ett ingripande får ske bara om Finansinspektionen har tillsyn  över leverantören av datarapporteringstjänster och om  leverantörens överträdelse är allvarlig och den fysiska  personen i fråga uppsåtligen eller av grov oaktsamhet har  orsakat överträdelsen.
Lag (2024:1285)
.
2 §
Vid valet av sanktion ska Finansinspektionen ta hänsyn  till hur allvarlig överträdelsen är och hur länge den pågått.  Särskild hänsyn ska tas till överträdelsens art,  överträdelsens konkreta och potentiella effekter på det  finansiella systemet, skador som uppstått och graden av  ansvar.
Finansinspektionen får avstå från ingripande om en  överträdelse är ringa eller ursäktlig, om företaget gör  rättelse eller om den fysiska personen verkat för att  företaget gör rättelse eller om någon annan myndighet eller  något annat organ har vidtagit åtgärder mot företaget eller  den fysiska personen och dessa åtgärder bedöms  tillräckliga.
Lag (2017:679)
.
2 a §
Utöver det som anges i 2 § ska det i försvårande  riktning beaktas om företaget eller den fysiska personen  tidigare har begått en överträdelse. Vid denna bedömning bör  särskild vikt fästas vid om överträdelserna är likartade och  den tid som har förflutit mellan de olika överträdelserna.
I förmildrande riktning ska det beaktas om
1. företaget eller den fysiska personen i väsentlig mån genom  ett aktivt samarbete har underlättat Finansinspektionens  utredning, och
2. företaget snabbt upphört med överträdelsen eller den  fysiska personen snabbt verkat för att överträdelsen ska  upphöra, sedan den anmälts till eller påtalats av  Finansinspektionen.
Lag (2018:1226)
.
2 b §
När Finansinspektionen har anledning att ingripa mot  ett värdepappersbolag enligt 1 eller 4 § och överträdelserna  är av sådan art eller omfattning att det finns skäl att anta  att värdepappersbolaget kan komma att omfattas av resolution  enligt lagen (2015:1016) om resolution, ska  Finansinspektionen underrätta Riksgäldskontoret och Sveriges  riksbank om detta. Finansinspektionen ska också lämna de  uppgifter till Riksgäldskontoret som myndigheten behöver för  att förbereda sådana åtgärder som avses i den lagen.
Finansinspektionen ska även underrätta värdepappersbolaget om  inspektionen anser att en ökning av kapitalet i  värdepappersbolaget är nödvändig för att bolaget inte ska  fallera.
Lag (2015:1032)
.
2 c §
Om Finansinspektionen ingriper mot ett  värdepappersbolag när förutsättningarna i 2 b § är uppfyllda,  ska inspektionen i beslutet ange att ingripandet är en sådan  krisavvärjande åtgärd som avses i lagen (2015:1016) om  resolution.
Lag (2015:1032)
.
3 §
Finansinspektionen får förelägga ett svenskt värdepappersinstitut att upphöra med verksamhet som innefattar handel med finansiella instrument på en marknad, om det med hänsyn till reglerna för eller tillsynen över marknaden framstår som uppenbart olämpligt att institutet bedriver handel där.
4 §
Om någon som ingår i styrelsen för ett värdepappersbolag,  en börs eller en leverantör av datarapporteringstjänster som  Finansinspektionen har tillsyn över eller är verkställande  direktör inte uppfyller de krav som anges i 3 kap. 1 § första  stycket 5 och 12 kap. 2 § 4 och artikel 27f i förordningen om  marknader för finansiella instrument, ska Finansinspektionen  återkalla företagets tillstånd. Detta får dock göras bara om  inspektionen först har beslutat att påtala för företaget att  personen eller personerna inte uppfyller kraven och om denne  eller dessa, sedan en av inspektionen bestämd tid om
högst tre månader har gått, fortfarande finns kvar i styrelsen  eller som verkställande direktör.
Första stycket gäller också om styrelsen i sin helhet inte  uppfyller de krav som anges i 3 kap. 1 § 6 och 12 kap. 2 § 5  och artikel 27f i förordningen om marknader för finansiella  instrument.
I stället för att återkalla tillståndet, får  Finansinspektionen besluta att en styrelseledamot eller  verkställande direktör inte längre får vara det. Inspektionen  får då förordna en ersättare. Ersättarens uppdrag gäller till  dess företaget har utsett en ny styrelseledamot eller  verkställande direktör.
Det som sägs i första och tredje styckena om verkställande  direktör ska tillämpas även på en ställföreträdare för  verkställande direktör.
Lag (2025:633)
.
5 §
Finansinspektionen ska återkalla tillståndet för ett  svenskt värdepappersinstitut eller en börs om
1. företaget har fått tillståndet genom att lämna falska  uppgifter eller på något annat otillbörligt sätt,
2. företaget inte inom ett år från det att tillstånd  beviljades har börjat driva sådan rörelse som tillståndet  avser,
3. företaget har förklarat sig avstå från tillståndet,
4. företaget under en sammanhängande tid av sex månader inte  har drivit sådan rörelse som tillståndet avser, eller
5. när det är fråga om svenska aktiebolag som har beviljats  tillstånd att driva en reglerad marknad, bolagets eget kapital  understiger två tredjedelar av det registrerade aktiekapitalet  och bristen inte har täckts inom tre månader från det att den  blev känd för bolaget.
Om ett företags tillstånd ska återkallas på grund av sådana  omständigheter som avses i första stycket 3-5, får  Finansinspektionen, innan tillståndet återkallas, först pröva  om det finns skäl att ingripa mot företaget enligt detta  kapitel och, om det finns sådana skäl, besluta om ett  ingripande.
I de fall som avses i första stycket 1, 2, 4 och 5 får  i stället varning meddelas om det är tillräckligt.
Vid tillämpningen av första stycket 5 ska det egna kapitalet  beräknas enligt 25 kap. 14 § aktiebolagslagen (2005:551).
Om ett värdepappersinstituts eller en börs tillstånd  återkallas, ska Finansinspektionen underrätta Europeiska  värdepappers- och marknadsmyndigheten.
Lag (2024:115)
.
6 §
Om tillståndet återkallas får Finansinspektionen besluta om hur avvecklingen av rörelsen skall ske.
Ett beslut om återkallelse får förenas med förbud att fortsätta rörelsen.
7 §
Om en behörig myndighet i ett annat land underrättat Finansinspektionen om att ett värdepappersbolag överträtt föreskrifter som gäller i det landet för bolaget, skall inspektionen vidta de åtgärder som anges i 1, 2 och 4-6 §§ mot bolaget, om det föreligger någon omständighet som avses där.
Inspektionen skall underrätta den behöriga myndigheten om vilka åtgärder som vidtas.
Sanktionsavgift
8 §
Finansinspektionen får besluta att ett svenskt  värdepappersinstitut, en börs, en leverantör av  datarapporteringstjänster eller en svensk central motpart ska  betala en sanktionsavgift om företaget har meddelats beslut om
- anmärkning eller varning enligt 1 §,
- återkallelse enligt 5 § första stycket 1, eller
- varning enligt 5 § första stycket 1 och 5 jämfört med tredje  stycket.
Detsamma gäller om en leverantör av datarapporteringstjänster  har meddelats beslut om återkallelse enligt artikel 27e.1 b i  förordningen om marknader för finansiella instrument.
Lag (2024:115)
.
9 §
Sanktionsavgiften för ett svenskt värdepappersinstitut, en  börs, en leverantör av datarapporteringstjänster eller en  svensk central motpart ska fastställas till högst det högsta  av
1. ett belopp som per den 2 juli 2014 i kronor motsvarade fem  miljoner euro,
2. tio procent av företagets omsättning eller, i förekommande  fall, motsvarande omsättning på koncernnivå närmast föregående  räkenskapsår, eller
3. två gånger den vinst som företaget gjort till följd av  regelöverträdelsen, om beloppet går att fastställa.
Sanktionsavgiften får inte bestämmas till ett lägre belopp än 
5 000 kronor. Om överträdelsen har skett under företagets  första verksamhetsår eller om uppgifter om omsättningen annars  saknas eller är bristfälliga, får omsättningen uppskattas.
För värdepappersinstitut får avgiften inte vara så stor att  institutet därefter inte uppfyller kraven i 8 kap. 3 § denna  lag eller 6 kap. 1 § lagen (2004:297) om bank- och  finansieringsrörelse.
Avgiften tillfaller staten.
Lag (2024:115)
.
9 a §
Sanktionsavgiften för en fysisk person ska fastställas  till högst det högsta av
1. ett belopp som per den 17 juli 2013 i kronor motsvarade  fem miljoner euro, eller
2. två gånger den vinst som den fysiska personen gjort till  följd av regelöverträdelsen, om beloppet går att  fastställa.
Avgiften tillfaller staten.
Lag (2017:678)
.
10 §
När sanktionsavgiftens storlek fastställs, ska särskild  hänsyn tas till sådana omständigheter som anges i 2 och 
2 a §§, samt till företagets eller den fysiska personens  finansiella ställning och, om det går att fastställa, den  vinst som företaget eller den fysiska personen gjort till  följd av regelöverträdelsen.
Lag (2017:679)
.
Sanktionsföreläggande
10 a §
Frågor om ingripanden mot fysiska personer för  överträdelser enligt någon av 1 a, 1 b, 1 d-1 f, 1 i, 1 j, 
15 a eller 15 b §§ tas upp av Finansinspektionen genom  sanktionsföreläggande.
Ett sanktionsföreläggande innebär att den fysiska personen  föreläggs att inom en viss tid godkänna ett ingripande enligt 
1 c § andra stycket, 1 d § fjärde stycket, 1 i § tredje  stycket eller 1 j § andra stycket som är bestämt till tid  eller belopp eller enligt 1 g § andra stycket eller 15 c §  andra stycket som är bestämt till belopp.
När föreläggandet har godkänts, gäller det som ett  domstolsavgörande som fått laga kraft. Ett godkännande som  görs efter den tid som angetts i föreläggandet är utan verkan.
Lag (2024:1285)
.
10 b §
Ett sanktionsföreläggande ska innehålla uppgift om
1. den fysiska person som föreläggandet avser,
2. överträdelsen och de omständigheter som behövs för att känneteckna den,
3. de bestämmelser som är tillämpliga på överträdelsen, och
4. den sanktion som föreläggs personen.
Föreläggandet ska också innehålla en upplysning om att ansökan om sanktion kan komma att ges in till domstol, om föreläggandet inte godkänns inom den tid som Finansinspektionen anger.
Lag (2015:186)
.
10 c §
Om ett sanktionsföreläggande inte har godkänts inom  angiven tid, får Finansinspektionen ansöka hos domstol om att  sanktion ska beslutas. En sådan ansökan ska göras hos den  förvaltningsrätt som är behörig att pröva ett överklagande av  Finansinspektionens beslut om ingripande mot  värdepappersinstitutet, börsen eller den centrala motparten  för samma överträdelse.
Prövningstillstånd krävs vid överklagande till kammarrätten.
Lag (2022:743)
.
10 d §
Ett sanktionsföreläggande enligt 10 a § är utan verkan,  om föreläggandet inte har delgetts den som det riktas mot inom  två år från den tidpunkt då överträdelsen ägde rum. I ett  sådant fall får inte heller någon sanktion enligt 10 c §  första stycket beslutas.
Lag (2023:829)
.
Förseningsavgift
11 §
Om ett svenskt värdepappersinstitut, en börs eller en  svensk central motpart inte lämnar de upplysningar som  föreskrivits med stöd av 23 kap. 15 § 1 i tid, får  Finansinspektionen besluta att företaget ska betala en  förseningsavgift med högst 100 000 kronor.
Avgiften tillfaller staten.
Lag (2024:115)
.
Ingripande mot utländska värdepappersföretag och vissa  fysiska personer
12 §
Finansinspektionen får förelägga ett utländskt  värdepappersföretag som hör hemma inom EES och som driver  verksamhet från filial i Sverige, att göra rättelse om det  överträder någon av följande bestämmelser eller föreskrifter  som hänför sig till någon av dem:
- 8 kap. 15-20 och 32 §§,
- 9 kap. 1, 10-12, 14-30, 31-36, 38 och 39 §§, och
- lagen (2017:630) om åtgärder mot penningtvätt och  finansiering av terrorism eller föreskrifter som meddelats med  stöd av den lagen.
Ett föreläggande ska också utfärdas om företaget åsidosätter  sina skyldigheter enligt någon av artiklarna 14-26 i  förordningen om marknader för finansiella instrument.
Om företaget inte följer föreläggandet, ska Finansinspektionen  underrätta den behöriga myndigheten i företagets hemland.
Om rättelse inte sker, får Finansinspektionen förbjuda  värdepappersföretaget att påbörja nya transaktioner i Sverige.  Innan förbud meddelas ska inspektionen underrätta den behöriga  myndigheten i företagets hemland. Europeiska kommissionen och  Europeiska värdepappers- och marknadsmyndigheten ska  omedelbart informeras när ett förbud meddelas.
Lag (2025:316)
.
13 §
Om ett utländskt värdepappersföretag som hör hemma inom EES och som driver verksamhet från filial i Sverige, överträder någon annan bestämmelse i genomförandeförordningen, denna lag eller föreskrift som meddelats med stöd av denna lag än dem som anges i 12 §, ska Finansinspektionen underrätta den behöriga myndigheten i företagets hemland. Detsamma gäller om ett företag som genom direkt tillhandahållande av tjänster eller genom att driva en handelsplattform överträder någon bestämmelse i genomförandeförordningen, denna lag eller föreskrift som meddelats med stöd av lagen.
Om värdepappersföretaget efter en sådan underrättelse fortsätter överträdelsen genom att handla på ett sätt som tydligt skadar investerarnas intresse i Sverige eller leder till att marknaden inte fungerar korrekt, får Finansinspektionen förelägga företaget att göra rättelse eller förbjuda företaget att påbörja nya transaktioner i Sverige.
Innan föreläggande eller förbud meddelas, ska inspektionen underrätta den behöriga myndigheten i företagets hemland.
Europeiska kommissionen och Europeiska värdepappers- och marknadsmyndigheten ska omedelbart informeras när ett föreläggande eller förbud meddelas.
Lag (2012:197)
.
14 §
Om ett utländskt värdepappersföretag som hör hemma inom EES och som driver verksamhet i Sverige från filial eller genom direkt tillhandahållande av tjänster, har fått sitt verksamhetstillstånd återkallat i hemlandet, skall Finansinspektionen omedelbart förbjuda företaget att göra nya åtaganden i Sverige.
15 §
Om ett utländskt företag som hör hemma utanför EES och  som driver värdepappersrörelse från filial i Sverige  åsidosätter sina skyldigheter enligt denna lag eller andra  författningar som reglerar företagets verksamhet i Sverige,  gäller 1, 2, 2 a, 8, 9 och 10 §§. Bestämmelserna i 5 §  tillämpas på motsvarande sätt för filialtillståndet.
Om insättningar hos filialen omfattas av garanti till följd  av ett beslut enligt 3 § andra stycket lagen (1995:1571) om  insättningsgaranti eller investerarskydd till följd av ett  beslut enligt 5 § lagen (1999:158) om investerarskydd och  värdepappersföretaget inte fullgör sina skyldigheter enligt  de lagarna får Finansinspektionen förelägga  värdepappersföretaget att vidta rättelse. Ett sådant  föreläggande får bara meddelas om tillstånd till  filialetablering inte skulle ha meddelats utan ett beslut  enligt lagarna. Ett föreläggande ska innehålla upplysning om  att filialtillståndet återkallas om föreläggandet inte följs.  Har värdepappersföretaget inte vidtagit rättelse inom ett år  från föreläggandet, får inspektionen återkalla tillståndet.
Om filialtillståndet återkallas tillämpas 6 §.
Finansinspektionen ska underrätta den behöriga myndigheten i  företagets hemland om de åtgärder som har vidtagits med stöd  av denna paragraf.
Lag (2017:679)
.
15 a §
Finansinspektionen ska ingripa mot den eller de  personer som har ansvaret för ledningen av en filial till ett  sådant företag som anges i 15 §, om företaget
1. har fått sitt tillstånd genom att lämna falska uppgifter  eller på annat otillbörligt sätt,
2. har tillåtit en person som har ansvaret för ledningen av  filialen att åta sig ett sådant uppdrag i filialen eller att  kvarstå i detta trots att kraven i 4 kap. 4 § 5 eller i  föreskrifter som meddelats med stöd av 3 kap. 12 § 2 inte är  uppfyllda, eller
3. har åsidosatt sina skyldigheter enligt
a) någon av 8 kap. 9-20, 21-32 eller 34 §§ eller föreskrifter  som meddelats med stöd av någon av bestämmelserna i 8 kap. 
35 § 3-11,
b) någon av 9 kap. 1 §, 8 § tredje stycket, 9-12, 14-17 a,  
19 a-30, 31-36, 38-41 eller 43 §§ eller föreskrifter som  meddelats med stöd av någon av bestämmelserna i 9 kap. 50 § 1, 
3-9 eller 11,
c) någon av 11 kap. 1 §, 1 a § andra stycket, 1 b-3, 4 eller 
12 §§ eller driver en tillväxtmarknad för små och medelstora  företag trots att kraven i 13 § inte är uppfyllda,
d) någon av 13 kap. 1 a-1 l §§,
e) 22 kap. 2 § andra stycket, 5 eller 6 § eller inte har följt  ett beslut eller ett föreläggande som meddelats av  Finansinspektionen enligt 22 kap. 1 §, 2 § första stycket  eller 3 §, eller
f) 23 kap. 2 § första stycket eller föreskrifter som meddelats  med stöd av 23 kap. 15 § 1, eller inte har följt en begäran,  ett föreläggande eller ett beslut som meddelats av  Finansinspektionen enligt 23 kap. 2 § tredje stycket, 3 §  första stycket, 3 a eller 3 b § eller har motsatt sig en  undersökning enligt 23 kap. 4 §.
Lag (2025:316)
.
15 b §
Finansinspektionen ska ingripa mot en sådan person som  avses i 15 a §, om företaget har åsidosatt sina skyldigheter  enligt förordningen om marknader för finansiella instrument  genom att
1. inte offentliggöra, tillgängliggöra eller tillhandahålla  uppgifter eller uppfylla kraven enligt
- artikel 3.1 eller 3.3,
- artikel 4.3 första stycket,
- artikel 5,
- artikel 6,
- artikel 7.1 tredje stycket första meningen,
- artikel 8.1,
- artikel 8a.1 eller 8a.2,
- artikel 8b,
- artikel 10,
- artikel 11.1 andra stycket första meningen, 11.1a andra  stycket, 11.1b eller 11.3 fjärde stycket,
- artikel 11a.1 andra stycket första meningen eller 11a.1  fjärde stycket,
- artikel 12.1,
- artikel 13.1 eller 13.2,
- artikel 14.1, 14.2 eller 14.3,
- artikel 15.1 första stycket, andra stycket första eller  tredje meningen eller fjärde stycket, 15.2 eller 15.4 andra  meningen,
- artikel 17.1 andra meningen,
- artikel 20.1, 20.1a eller 20.2 första meningen, eller
- artikel 21.1, 21.2 eller 21.3,
2. inte tillhandahålla uppgifter till Finansinspektionen eller  lagra uppgifter enligt artikel 22.2,
3. inte överföra data till datacentralen för tillhandahållare  av konsoliderad handelsinformation enligt artikel 22a.1, 
22a.5, 22a.6 eller 22a.7,
4. inte uppfylla kraven på datakvalitet enligt artikel 22b.1,
5. inte uppfylla kraven på synkronisering av affärsklockor  enligt artikel 22c.1,
6. inte genomföra transaktioner på en reglerad marknad, en  MTF-plattform, en marknad utanför EES som enligt beslut av  Europeiska kommissionen bedömts vara likvärdig med en reglerad  marknad eller via en systematisk internhandlare enligt  artikel 23.1 eller genom att driva ett internt  matchningssystem på multilateral basis utan auktorisation  enligt artikel 23.2,
7. inte föra register eller hålla uppgifter tillgängliga  enligt artikel 25.1 eller 25.2,
8. inte rapportera uppgifter om utförda transaktioner till  Finansinspektionen enligt artikel 26.1 första stycket, 26.2, 
26.3, 26.4, 26.5, 26.6 första stycket eller 26.7 första,  andra, tredje, fjärde eller åttonde stycket, eller
9. ta emot betalning för orderflöde i strid med artikel 39a.
Lag (2025:316)
.
15 c §
Ett ingripande enligt 15 a eller 15 b § får göras  endast om företagets överträdelse är allvarlig och personen i  fråga uppsåtligen eller av grov oaktsamhet orsakat  överträdelsen.
Ingripande görs genom beslut om sanktionsavgift.
Lag (2017:679)
.
Ingripande mot utländska företag som driver en reglerad  marknad
16 §
Om ett utländskt företag som har tillstånd att driva en  reglerad marknad från filial i Sverige har överträtt en  bestämmelse i denna lag eller andra författningar som reglerar  företagets verksamhet i Sverige, gäller 1, 2, 2 a, 8, 9 och 
10 §§.
Om ett utländskt företag som driver en reglerad marknad i ett  annat land inom EES när det vidtar åtgärder i Sverige för att  underlätta för deltagare på distans att få tillträde till den  reglerade marknaden, överträder denna lag eller en föreskrift  som meddelats med stöd av lagen, ska det som anges i 13 § om  utländska värdepappersföretag gälla även för företaget.
Lag (2024:115)
.
Ingripande mot den som saknar tillstånd m.m.
17 §
Om någon driver sådan verksamhet som omfattas av denna  lag eller av förordningen om marknader för finansiella  instrument utan att vara berättigad till det, ska  Finansinspektionen ingripa genom att förelägga denne att  upphöra med verksamheten eller genom beslut om sanktionsavgift  enligt bestämmelserna i detta kapitel. Detsamma gäller om  någon i handel med finansiella instrument använder  beteckningen börs utan att ha tillstånd att driva en reglerad  marknad.
Om det är osäkert om denna lag eller förordningen om marknader  för finansiella instrument är tillämplig på en viss  verksamhet, får inspektionen förelägga den som driver  verksamheten att lämna de upplysningar om verksamheten som  inspektionen behöver för att bedöma om så är fallet.
Ett föreläggande enligt denna paragraf som avser ett utländskt  företag får riktas mot såväl företaget som den som i Sverige  är verksam för företagets räkning.
Lag (2020:1157)
.
Ingripande mot den som överträder en positionslimit
17 a §
Om någon överträder en positionslimit som har  fastställts av Finansinspektionen, eller av en behörig  myndighet i ett annat land inom EES med stöd av nationella  bestämmelser som i det landet genomför artikel 57 i  direktivet om marknader för finansiella instrument, ska  Finansinspektionen ingripa genom att förelägga denne att inom  viss tid vidta en viss åtgärd för att komma till rätta med  situationen eller genom beslut om sanktionsavgift enligt  bestämmelserna i detta kapitel.
Lag (2017:679)
.
Särskilda bestämmelser om ingripande mot emittenter
Föreläggande om rättelse
18 §
Finansinspektionen får förelägga en emittent att göra rättelse om
1. emittenten inte har offentliggjort information enligt 15 kap. 8 § eller regelbunden finansiell information enligt 16 kap. 4-6 §§,
2. information som har offentliggjorts är ofullständig eller innehåller väsentliga fel, eller
3. information inte har lämnats till Finansinspektionen enligt 17 kap. 3 §.
Lag (2015:960)
.
Sanktionsavgift
19 §
Finansinspektionen ska besluta att en sanktionsavgift  ska tas ut av en emittent som inte offentliggör information  enligt 15 kap. 8 § eller regelbunden finansiell information  enligt 16 kap. 4-6 §§.
Sanktionsavgiften ska fastställas till lägst 50 000 kronor  och högst det högsta av
1. ett belopp som per den 26 november 2013 i kronor  motsvarade tio miljoner euro,
2. fem procent av emittentens omsättning eller, i  förekommande fall, motsvarande omsättning på koncernnivå  närmast föregående räkenskapsår, eller
3. två gånger den vinst som emittenten gjort till följd av  regelöverträdelsen, om beloppet går att fastställa.
Om överträdelsen har skett under emittentens första  verksamhetsår eller om uppgifter om omsättningen annars  saknas eller är bristfälliga, får omsättningen uppskattas.
Avgiften tillfaller staten.
Lag (2017:678)
.
19 a §
Finansinspektionen ska besluta att en sanktionsavgift  ska tas ut av någon som ingår i en emittents styrelse eller  är dess verkställande direktör, eller ersättare för någon av  dem, om emittenten inte offentliggör information enligt 15  kap. 8 § eller regelbunden finansiell information enligt 16  kap. 4-6 §§.
En sanktionsavgift får tas ut enligt första stycket endast om  emittentens överträdelse är allvarlig och personen i fråga  uppsåtligen eller av grov oaktsamhet orsakat överträdelsen.
Sanktionsavgiften ska fastställas till lägst 15 000 kronor  och högst det högsta av
1. ett belopp som per den 26 november 2013 i kronor  motsvarade två miljoner euro, eller
2. två gånger den vinst som den fysiska personen gjort till  följd av regelöverträdelsen, om beloppet går att  fastställa.
Avgiften tillfaller staten.
Lag (2017:678)
.
19 b §
När Finansinspektionen beslutar om ett ingripande eller en sanktion mot en emittent eller en fysisk person, ska inspektionen ta hänsyn till hur allvarlig överträdelsen är och hur länge den pågått. Särskild hänsyn ska tas till överträdelsens art, överträdelsens konkreta och potentiella effekter på det finansiella systemet, skador som uppstått och graden av ansvar.
Lag (2015:960)
.
19 c §
Utöver det som anges i 19 b § ska det i försvårande riktning beaktas om emittenten eller den fysiska personen tidigare har begått en överträdelse. Vid denna bedömning bör särskild vikt fästas vid om överträdelserna är likartade och den tid som har gått mellan de olika överträdelserna.
I förmildrande riktning ska det beaktas om
1. emittenten eller den fysiska personen i väsentlig mån genom ett aktivt samarbete har underlättat Finansinspektionens utredning, och
2. emittenten snabbt upphört med överträdelsen eller den fysiska personen snabbt verkat för att överträdelsen ska upphöra, sedan den anmälts till eller påtalats av Finansinspektionen.
Lag (2015:960)
.
19 d §
När sanktionsavgiftens storlek fastställs, ska hänsyn  tas till sådana omständigheter som anges i 19 b och 19 c §§  samt till emittentens eller den fysiska personens finansiella  ställning och, om det går att fastställa, den vinst  emittenten eller den fysiska personen gjort till följd av  regelöverträdelsen.
Lag (2017:678)
.
19 e §
Frågor om sanktionsavgift mot fysiska personer för överträdelser enligt 19 a § tas upp av Finansinspektionen genom sanktionsföreläggande.
Ett sanktionsföreläggande innebär att den fysiska personen föreläggs att inom en viss tid godkänna ett beslut om sanktionsavgift enligt 19 a § som är bestämt till tid eller belopp.
När föreläggandet har godkänts, gäller det som ett domstolsavgörande som fått laga kraft. Ett godkännande som görs efter den tid som angetts i föreläggandet är utan verkan.
Lag (2015:960)
.
19 f §
Ett sanktionsföreläggande ska innehålla uppgift om
1. den fysiska personen som föreläggandet avser,
2. överträdelsen och de omständigheter som behövs för att känneteckna den,
3. de bestämmelser som är tillämpliga på överträdelsen, och
4. den sanktionsavgift som föreläggs personen.
Föreläggandet ska också innehålla en upplysning om att ansökan om sanktionsavgift kan komma att ges in till domstol, om föreläggandet inte godkänns inom den tid som Finansinspektionen anger.
Lag (2015:960)
.
19 g §
Om ett sanktionsföreläggande inte har godkänts inom angiven tid, får Finansinspektionen ansöka hos domstol om att sanktionsavgiften ska beslutas. En sådan ansökan ska göras hos den förvaltningsrätt som är behörig att pröva ett överklagande av Finansinspektionens beslut om sanktionsavgift mot emittenten för samma överträdelse.
Prövningstillstånd krävs vid överklagande till kammarrätten.
Lag (2015:960)
.
19 h §
En sanktionsavgift för en överträdelse enligt 19 a §
får beslutas bara om sanktionsföreläggande har delgetts den som sanktionsavgiften riktas mot inom sex månader från den tidpunkt då överträdelsen ägde rum.
Lag (2015:960)
.
20 §
Finansinspektionen får besluta om en sanktionsavgift  för en över-trädelse enligt 19 § bara om den som inspektionen  avser att ta ut avgiften av, inom sex månader från det att  överträdelsen ägde rum, har delgetts en upplysning om att  frågan om sanktionsavgift har tagits upp av inspektionen.
Lag (2018:1371)
.
21 §
Om överträdelsen är ringa eller ursäktlig eller om det annars finns särskilda skäl, får en sanktionsavgift som har beslutats enligt 19 eller 19 a § efterges helt eller delvis.
Lag (2015:960)
.
Erinran
22 §
Om den regelbundna finansiella informationen som anges i 16 kap. 4 och 5 §§ inte har upprättats i enlighet med de bestämmelser som gäller för emittenten, ska Finansinspektionen meddela emittenten av de överlåtbara värdepapperen en erinran.
En erinran ska inte beslutas om en överträdelse är ringa eller ursäktlig eller om en börs eller en reglerad marknad i ett annat land inom EES vidtar tillräckliga åtgärder mot emittenten.
Lag (2015:960)
.
23 §
Om en emittent har meddelats beslut om erinran, får Finansinspektionen besluta att emittenten ska betala en sanktionsavgift.
Sanktionsavgiften ska fastställas enligt 19 § andra stycket.
Avgiften tillfaller staten.
Lag (2015:960)
.
Ingripande mot vissa utländska emittenter av överlåtbara värdepapper
24 §
Om Finansinspektionen finner att en emittent som inte har Sverige som hemmedlemsstat men vars överlåtbara värdepapper är upptagna till handel vid en reglerad marknad i Sverige inte uppfyller de krav som följer av bestämmelserna i öppenhetsdirektivet i fråga om behandling av innehavare av värdepapperen och information till sådana innehavare, ska inspektionen underrätta den behöriga myndigheten i den stat inom EES där emittenten enligt tillämplig nationell rätt ska lagra sin regelbundna finansiella information. Detsamma gäller om inspektionen finner att emittenten inte offentliggör information som uppfyller de krav som följer av bestämmelserna i öppenhetsdirektivet, eller inte offentliggör informationen på ett sätt som uppfyller sådana krav. Finansinspektionen ska också underrätta Europeiska värdepappers- och marknadsmyndigheten.
Om emittenten, trots de åtgärder som har vidtagits av den behöriga myndighet som Finansinspektionen har underrättat, inte följer de bestämmelser i en offentlig reglering som bygger på öppenhetsdirektivet och som har antagits av den stat som avses i första stycket, ska inspektionen offentliggöra det förhållandet att bestämmelserna inte följs. Före offentliggörandet ska Finansinspektionen underrätta den utländska behöriga myndigheten. Finansinspektionen ska också underrätta Europeiska kommissionen och Europeiska värdepappers-
och marknadsmyndigheten så snart som möjligt.
Lag (2012:197)
.
Verkställighet av beslut om sanktionsavgift och förseningsavgift
25 §
En sanktionsavgift eller förseningsavgift ska betalas till Finansinspektionen inom trettio dagar efter det att ett beslut eller en dom om att ta ut avgiften fått laga kraft eller sanktionsföreläggandet godkänts eller den längre tid som anges i beslutet eller föreläggandet.
Lag (2015:960)
.
26 §
Finansinspektionens beslut om sanktionsavgift eller förseningsavgift får verkställas enligt utsökningsbalkens bestämmelser, om avgiften inte har betalats inom den tid som anges i 25 §.
Lag (2015:960)
.
27 §
Om sanktionsavgiften eller förseningsavgiften inte betalas inom den tid som anges i 25 §, ska Finansinspektionen lämna den obetalda avgiften för indrivning. Bestämmelser om indrivning av statliga fordringar finns i lagen (1993:891) om indrivning av statliga fordringar m.m.
Lag (2015:960)
.
28 §
En sanktionsavgift eller förseningsavgift som har beslutats faller bort i den utsträckning verkställighet inte har skett inom fem år från det att beslutet eller domen fått laga kraft eller sanktionsföreläggandet godkändes.
Lag (2015:960)
.
Betalningssäkring
28 a §
För att säkerställa betalning av en sanktionsavgift på  grund av en överträdelse enligt denna lag får egendom som  tillhör den som är betalningsskyldig tas i anspråk 
(betalningssäkring).
Betalningssäkring får beslutas bara om
1. det finns en påtaglig risk för att den fysiska eller  juridiska personen genom att avvika, skaffa undan egendom  eller förfara på annat sätt undandrar sig att betala  avgiften, och
2. betalningsskyldigheten avser ett betydande belopp.
Om sanktionsavgift inte har beslutats, får betalningssäkring  beslutas bara om det är sannolikt att så kommer att ske. En  betalningssäkring får inte avse ett högre belopp än det  belopp sanktionsavgiften sannolikt kommer att fastställas  till.
Ett beslut om betalningssäkring får fattas bara om skälen för  beslutet uppväger det intrång eller men i övrigt som beslutet  innebär för den som beslutet gäller eller för något annat  motstående intresse.
Lag (2017:679)
.
28 b §
Beslut om betalningssäkring enligt 28 a § fattas av  den förvaltningsrätt som är behörig att pröva ett  överklagande av Finansinspektionens beslut om  sanktionsavgift. En ansökan om betalningssäkring ska göras av  Finansinspektionen.
I fråga om en sådan ansökan ska 46 kap. 9-13 §§ och 14 §  första stycket 1 och andra stycket första meningen samt 
20-22 §§ skatteförfarandelagen (2011:1244) tillämpas. Vid  tillämpningen ska det som anges där om Skatteverket gälla  Finansinspektionen.
Lag (2017:679)
.
28 c §
Vid prövning av verkställighet av ett beslut om  betalningssäkring ska 69 kap. 13-18 §§ och 71 kap. 1 § första  stycket skatteförfarandelagen (2011:1244) tillämpas. Vid  tillämpningen ska det som anges där om Skatteverket gälla  Finansinspektionen.
Lag (2017:679)
.
Vite
29 §
Om Finansinspektionen meddelar föreläggande eller förbud enligt denna lag, får inspektionen förelägga vite.
25 a kap. Tillfällig förvaltning
Utseende av tillfällig förvaltare
1 §
Finansinspektionen får utse en eller flera tillfälliga  förvaltare för ett värdepappersbolag, om det finns skäl att  anta att värdepappersbolaget kan komma att bli föremål för  ett sådant resolutionsförfarande som avses i lagen 
(2015:1016) om resolution, och
1. värdepappersbolaget har en finansiell situation som  föranlett Finansinspektionen att ingripa enligt 25 kap. 1, 2  eller 4 § utan att den finansiella situationen väsentligen  förbättrats efter ingripandet, och inga andra åtgärder bedöms  tillräckliga för att komma tillrätta med situationen, eller
2. Finansinspektionen har meddelat värdepappersbolaget en  varning enligt 25 kap. 1 §.
Finansinspektionen får besluta att den tillfälliga  förvaltaren ska träda i styrelsens och den verkställande  direktörens ställe eller arbeta tillsammans med styrelsen och  den verkställande direktören.
Ett beslut om att förvaltaren ska träda i styrelsens och den  verkställande direktörens ställe ska offentliggöras och  registreras hos Bolagsverket.
Lag (2015:1032)
.
2 §
Finansinspektionen ska i beslutet om att utse en  tillfällig förvaltare beskriva förvaltarens uppdrag och ange  eventuella villkor för uppdraget.
När en tillfällig förvaltare utses för att arbeta tillsammans  med styrelsen och den verkställande direktören, får  Finansinspektionen föreskriva att vissa beslut eller åtgärder  ska föregås av samråd med eller samtycke från förvaltaren.
Åsidosätter styrelsen eller den verkställande direktören  kravet på samråd eller samtycke som anges i andra stycket  inverkar detta inte på rättshandlingens giltighet.
Lag (2015:1032)
.
3 §
Den tillfälliga förvaltaren får inte kalla till  bolagsstämma i värdepappersbolaget utan medgivande från  Finansinspektionen.
Lag (2015:1032)
.
4 §
Den som utses till tillfällig förvaltare ska uppfylla  samma krav på lämplighet som enligt 3 kap. 1 § första stycket 
5 gäller för styrelseledamot och verkställande direktör.
Den som står i sådant förhållande till värdepappersbolaget  att det kan rubba förtroendet för att han eller hon ska  utföra sitt uppdrag opartiskt får inte vara tillfällig  förvaltare. Det får inte heller i övrigt finnas någon  omständighet som medför att förtroendet för hans eller hennes  opartiskhet kan rubbas.
Förvaltaren ska omedelbart underrätta Finansinspektionen om  omständigheter som kan medföra jäv för honom eller henne.
Lag (2015:1032)
.
Tiden för förvaltningen
5 §
Finansinspektionen ska förordna den tillfälliga  förvaltaren för en viss tid, dock högst ett år. Tiden får  förlängas med högst ett år åt gången.
Lag (2015:1032)
.
Entledigande av tillfällig förvaltare
6 §
Finansinspektionen får, med omedelbar verkan, skilja den  tillfälliga förvaltaren från sitt uppdrag. Om en tillfällig  förvaltare begär att få bli entledigad och visar skäl till  det, ska Finansinspektionen entlediga förvaltaren.
Lag (2015:1032)
.
25 b kap. Beslut om vissa ingripanden och tillfällig  förvaltning avseende gränsöverskridande koncerner
1 §
När Finansinspektionen är samordnande tillsynsmyndighet,  ska inspektionen underrätta Europeiska bankmyndigheten och  samråda med de behöriga myndigheterna i tillsynskollegiet för  koncernen, om moderföretaget inom EES har gjort sig skyldigt  till en överträdelse
1. som är av sådan art eller omfattning som anges i 25 kap. 
2 b §, eller
2. som innebär att förutsättningarna för att utse en  tillfällig förvaltare enligt 25 a kap. är uppfyllda.
När en underrättelse har lämnats, får Finansinspektionen  besluta om att vidta en åtgärd. När Finansinspektionen fattar  ett sådant beslut, ska inspektionen beakta synpunkter som  framförts av de behöriga myndigheterna och de effekter som  beslutet kan få på den finansiella stabiliteten i de berörda  länderna inom EES.
Lag (2015:1032)
.
2 §
Finansinspektionen ska samråda med den samordnande  tillsynsmyndigheten, när inspektionen i en sådan situation  som anges i 1 § första stycket avser att vidta åtgärder mot  ett dotterföretag till ett moderföretag inom EES.
När samråd har skett, får Finansinspektionen besluta om att  vidta en åtgärd. När Finansinspektionen fattar beslutet, ska  inspektionen beakta de synpunkter som har framförts av den  samordnande tillsynsmyndigheten och, i förekommande fall, av  andra behöriga myndigheter. Inspektionen ska också beakta de  effekter som beslutet kan få på den finansiella stabiliteten  i de berörda länderna inom EES.
Lag (2015:1032)
.
3 §
Om både Finansinspektionen och andra behöriga myndigheter  avser att vidta åtgärder mot företag i samma koncern, ska  Finansinspektionen inom fem dagar från en underrättelse  enligt 1 § från den samordnande tillsynsmyndigheten, försöka  komma överens med den samordnande tillsynsmyndigheten och  övriga behöriga myndigheter, om att åtgärderna ska samordnas  eller om att samma tillfälliga förvaltare ska utses för  företagen.
Om myndigheterna kommer överens, ska Finansinspektionen i  enlighet med överenskommelsen fatta de beslut som behövs.
Första och andra styckena gäller också när Finansinspektionen  är samordnande tillsynsmyndighet.
Lag (2015:1032)
.
4 §
Om en överenskommelse enligt 3 § inte har träffats inom  fem dagar från underrättelsen, får Finansinspektionen fatta  beslut om vilka åtgärder enligt 1 eller 2 § som ska vidtas.
När Finansinspektionen prövar en fråga som avses i första  stycket, ska inspektionen beakta de synpunkter som framförts  av de behöriga myndigheterna och de effekter som beslutet kan  få på den finansiella stabiliteten i de berörda länderna inom  EES.
Lag (2015:1032)
.
5 §
Om någon behörig myndighet före utgången av  samrådsperioden enligt 1 eller 2 § eller utgången av den  femdagarsperiod som anges i 3 § har hänskjutit ett ärende om  krisavvärjande åtgärder till Europeiska bankmyndigheten i  enlighet med artikel 19.3 i förordning (EU) nr 1093/2010, i  lydelsen enligt Europaparlamentets och rådets förordning 
806/2014/EU, ska Finansinspektionen skjuta upp sitt beslut  enligt 1, 2, 3 eller 4 § med tre dagar och invänta det beslut  som Europeiska bankmyndigheten kan komma att fatta enligt  artikel 19.3 i samma förordning. Finansinspektionen ska följa  ett beslut i saken från Europeiska bankmyndigheten.
De krisavvärjande åtgärder som omfattas av första stycket är  krav om att
1. företagets ledning vidtar vissa åtgärder för att stärka  företagets finansiella ställning,
2. företagets ledning upprättar en förhandlingsplan om  skuldomläggning, eller
3. företaget ska ändra sina juridiska eller operativa  strukturer.
Finansinspektionen får inte hänskjuta ett sådant ärende till  Europeiska bankmyndigheten enligt 23 kap. 5 a § efter det att  femdagarsfristen har löpt ut eller en överenskommelse har  träffats.
Lag (2015:1032)
.
26 kap. Överklagande
1 §
Finansinspektionens beslut enligt 23 kap. 11 § och 
25 kap. 10 a §, 17 § andra stycket och 19 e § får inte  överklagas.
Andra beslut av Finansinspektionen enligt denna lag får  överklagas till allmän förvaltningsdomstol.
Prövningstillstånd krävs vid överklagande till  kammarrätten.
Finansinspektionen får bestämma att ett beslut om förbud,  föreläggande eller återkallelse ska gälla omedelbart.
Lag (2018:829)
.
2 §
Om Finansinspektionen i ett ärende om tillstånd enligt 
3 kap. 1 § första stycket, 4 kap. 4 § eller 12 kap. 2 § eller  enligt artikel 27c i förordningen om marknader för finansiella  instrument inte meddelar beslut inom sex månader från det att  ansökan gavs in, ska inspektionen underrätta sökanden om  skälen för detta. Sökanden får därefter begära förklaring av  domstol att ärendet onödigt uppehålls.
Om Finansinspektionen inte lämnar över en underrättelse som  avses i 5 kap. 2 § första stycket till behörig myndighet inom  tre månader från det att underrättelsen togs emot och inte  heller inom samma tid meddelar beslut enligt tredje stycket  samma paragraf, ska inspektionen underrätta sökanden om skälen  för detta. Sökanden får därefter begära förklaring av domstol  att ärendet onödigt uppehålls.
En begäran om en förklaring som avses i första eller andra  stycket ska göras hos allmän förvaltningsdomstol.  Prövningstillstånd krävs vid överklagande till kammarrätten.
Om Finansinspektionen inte har meddelat ett beslut som avses i  första stycket inom sex månader från det att en förklaring har  lämnats, ska ansökan anses ha avslagits. Om en underrättelse  som avses i andra stycket inte har lämnats över inom tre  månader från det att en förklaring har lämnats, ska beslut  enligt 5 kap. 2 § tredje stycket anses ha meddelats.
Lag (2020:1157)
.
3 §
Bolagsverkets beslut att skriva av eller vägra registrering av en anmälan avseende ett anknutet ombud eller beslut att avregistrera ett anknutet ombud enligt 6 kap. 8 eller 9 § får överklagas hos allmän förvaltningsdomstol inom två månader från dagen för beslutet.
Prövningstillstånd krävs vid överklagande till kammarrätten.
Lag (2008:283)
.
4 §
Den som är missnöjd med ett beslut av en börs att avslå  en ansökan om inregistrering av ett överlåtbart värdepapper  som avses i punkt 1 eller 2 i definitionen i 1 kap. 4 § får  väcka talan mot börsen vid allmän domstol inom tre månader  från dagen för beslutet. Detsamma gäller beslut av en börs  att avnotera eller avregistrera ett finansiellt instrument.  Om talan inte väcks inom denna tid, är rätten till talan  förlorad.
Lag (2017:679)
.
5 §
Den som är missnöjd med ett beslut av en börs att avslå en ansökan om tillstånd att lägga bud vid en auktionsplattform som avses i 13 kap. 12 § andra stycket 2, eller ett beslut om att dra in eller tillfälligt upphäva ett sådant tillstånd, får väcka talan mot börsen vid allmän domstol inom tre månader från dagen för beslutet. Om talan inte väckts inom denna tid, är rätten till talan förlorad.
Lag (2012:375)
.
Övergångsbestämmelser
2007:528
1. Denna lag träder i kraft den 1 november 2007, då lagen
(1991:981) om värdepappersrörelse och lagen (1992:543) om börs-
och clearingverksamhet skall upphöra att gälla.
2. Värdepappersinstitut som vid ikraftträdandet av denna lag har tillstånd att driva värdepappersrörelse enligt 1 kap. 3 §
lagen (1991:981) om värdepappersrörelse skall anses ha tillstånd enligt denna lag enligt följande:
- värdepappersinstitut med tillstånd enligt 1 kap. 3 § första stycket 1 lagen om värdepappersrörelse skall anses ha tillstånd enligt 2 kap. 1 § 2,
- värdepappersinstitut med tillstånd enligt 1 kap. 3 § första stycket 2 lagen om värdepappersrörelse skall anses ha tillstånd enligt 2 kap. 1 § 1,
- värdepappersinstitut med tillstånd enligt 1 kap. 3 § första stycket 3 lagen om värdepappersrörelse skall anses ha tillstånd enligt 2 kap. 1 § 3, och
- värdepappersinstitut med tillstånd enligt 1 kap. 3 § första stycket 4 lagen om värdepappersrörelse skall anses ha tillstånd enligt 2 kap. 1 § 1, 2, 4 och 5.
3. Värdepappersbolag och utländska företag som vid ikraftträdandet av denna lag har tillstånd att driva värdepappersrörelse enligt 1 kap. 3 § första stycket 5 lagen
(1991:981) om värdepappersrörelse skall anses ha tillstånd enligt 2 kap. 1 § 6 och 7 samt 2 kap. 2 § första stycket 3 och 6 denna lag. Värdepappersbolag och utländska företag som vid ikraftträdandet har tillstånd till verksamhet som bara avser annan medverkan vid emissioner än garantigivning skall dock anses ha tillstånd enligt 2 kap. 1 § 7 samt 2 kap. 2 § första stycket 3 och 6 denna lag.
4. Kreditinstitut som vid ikraftträdandet av denna lag har tillstånd att driva värdepappersrörelse enligt 1 kap. 3 §
första stycket 5 lagen (1991:981) om värdepappersrörelse skall anses ha tillstånd enligt 2 kap. 1 § 6 och 7 denna lag.
Kreditinstitut som vid ikraftträdandet har tillstånd till verksamhet som bara avser annan medverkan vid emissioner än garantigivning skall dock anses ha tillstånd enligt 2 kap. 1 §
7 denna lag.
5. Värdepappersbolag och utländska företag som vid ikraftträdandet av denna lag har tillstånd enligt 3 kap. 4 §
första stycket 1 lagen (1991:981) om värdepappersrörelse och kreditinstitut med tillstånd enligt 1 kap. 3 § första stycket 1, 2 eller 4 lagen om värdepappersrörelse skall anses ha tillstånd enligt 2 kap. 1 § 5 denna lag.
6. Värdepappersbolag och utländska företag som vid ikraftträdandet av denna lag har tillstånd att driva sidoverksamhet enligt 3 kap. 4 § lagen (1991:981) om värdepappersrörelse skall anses ha tillstånd enligt denna lag enligt följande:
- värdepappersbolag och utländska företag med tillstånd enligt 3 kap. 4 § första stycket 2 lagen om värdepappersrörelse skall anses ha tillstånd enligt 2 kap. 2 § första stycket 1,
- värdepappersbolag och utländska företag med tillstånd enligt 3 kap. 4 § första stycket 3 lagen om värdepappersrörelse skall anses ha tillstånd enligt 2 kap. 2 § första stycket 1,
- värdepappersbolag och utländska företag med tillstånd enligt 3 kap. 4 § första stycket 4 lagen om värdepappersrörelse skall anses ha tillstånd enligt 2 kap. 2 § första stycket 8,
- värdepappersbolag och utländska företag med tillstånd enligt 3 kap. 4 § första stycket 5 lagen om värdepappersrörelse skall anses ha tillstånd enligt 2 kap. 2 § första stycket 2,
- värdepappersbolag och utländska företag med tillstånd enligt 3 kap. 4 § första stycket 6 lagen om värdepappersrörelse skall anses ha tillstånd enligt 2 kap. 2 § första stycket 4,
- värdepappersbolag och utländska företag med tillstånd enligt 3 kap. 4 § tredje stycket lagen om värdepappersrörelse skall anses ha tillstånd enligt 2 kap. 3 § andra stycket, och
- värdepappersbolag och utländska företag med tillstånd enligt 3 kap. 4 § fjärde stycket lagen om värdepappersrörelse skall anses ha tillstånd enligt 2 kap. 3 § första stycket.
7. Har upphävts genom
lag (2014:985)
.
8. En börs eller auktoriserad marknadsplats som vid ikraftträdandet av denna lag har tillstånd enligt 2 eller 7 kap. lagen (1992:543) om börs- och clearingverksamhet skall anses ha tillstånd att driva en reglerad marknad enligt 12 kap.
1 § denna lag.
9. Om en börs eller auktoriserad marknadsplats vid ikraftträdandet av denna lag redan driver flera marknadsplatser med stöd av sitt tillstånd, skall företaget få tillstånd av Finansinspektionen såsom reglerade marknader för var och en av dessa marknadsplatser, om en anmälan om detta har kommit in till inspektionen före den 1 maj 2008.
10. En clearingorganisation som vid ikraftträdandet av denna lag har tillstånd enligt 8 kap. lagen (1992:543) om börs- och clearingverksamhet skall anses ha tillstånd att driva clearingverksamhet enligt 19 kap. denna lag.
11. Bestämmelserna i 16 kap. 4-7 §§ denna lag skall tillämpas första gången på sådan regelbunden finansiell information som skall offentliggöras närmast efter den 31 oktober 2007.
12. Underrättelser eller ansökningar enligt 1 kap. 3 c § 1 eller 2, eller 1 kap. 4, 5 eller 6 b § lagen (1991:981) om värdepappersrörelse skall ha samma verkan som underrättelser eller ansökningar enligt 4 kap. 1 § 1 eller 2 respektive 5 kap.
1, 4 eller 8 § denna lag, om anmälan om gränsöverskridande har gjorts till den behöriga myndigheten i företagets hemland före ikraftträdandet av denna lag.
13. Om ett värdepappersinstitut har kategoriserat en kund som professionell före ikraftträdandet av denna lag, kan företaget även efter ikraftträdandet behandla kunden som en professionell kund, om
a) kategoriseringen har baserats på en adekvat bedömning av kundens kunskaper och erfarenheter,
b) värdepappersinstitutet med stöd av bedömningen försäkrat sig om att kunden kan fatta sina egna investeringsbeslut och är införstådd med därmed förknippade risker, och
c) värdepappersinstitutet har informerat kunden om de kriterier som enligt lagen gäller för kategorisering av kunder.
14. Ett finansiellt instrument som är inregistrerat eller noterat vid en börs eller en auktoriserad marknadsplats enligt 5 kap. 1 §, 6 kap. 1 § eller 7 kap. 2 § lagen (1992:543) om börs- och clearingverksamhet före ikraftträdandet av denna lag skall anses vara upptaget till handel enligt 15 kap. denna lag.
15. En fråga om ingripande enligt 25 kap. bedöms enligt äldre bestämmelser om någon omständighet som föranleder frågan om ingripande hänför sig till tiden före ikraftträdandet av denna lag. Detta gäller dock inte om en tilllämpning av de nya bestämmelserna skulle leda till ett mindre strängt ingripande.
16. För beslut som har meddelats enligt lagen (1991:981) om värdepappersrörelse eller lagen (1992:543) om börs- och clearingverksamhet skall bestämmelserna i de lagarna gälla för överklagande och vid handläggningen av överklagandet.
2009:365
1. Denna lag träder i kraft den 1 juli 2009.
2. I fråga om ansökningar om tillstånd enligt 3 kap. 1 §, 12 kap. 2 §, 19 kap. 3 § eller 24 kap. 1 § som har kommit in till Finansinspektionen före lagens ikraftträdande ska äldre bestämmelser gälla.
3. Den som vid lagens ikraftträdande innehar aktier eller andelar i ett värdepappersbolag, en börs eller en svensk clearingorganisation i sådan omfattning att han eller hon skulle ha varit skyldig att ansöka om tillstånd enligt 24 kap. 1 § första stycket om aktierna eller andelarna hade förvärvats efter lagens ikraftträdande ska, om tillstånd inte tidigare har meddelats, anmäla sitt innehav till Finansinspektionen senast den 2 november 2009.
2009:572
Denna lag träder i kraft den 1 juli 2009 och tillämpas första gången för det räkenskapsår som påbörjas närmast efter den 30 juni 2009.
2010:844
1. Denna lag träder i kraft den 1 november 2010.
2. Den som har utsetts till revisor i en börs eller en clearingorganisation före ikraftträdandet och som enligt 12 kap. 6 a § respektive 19 kap. 7 a § inte längre ensam kan vara revisor i företaget får ändå kvarstå som revisor under den resterande mandattiden.
2012:382
1. Denna lag träder i kraft den 1 juli 2012.
2. För sådana skuldförbindelser som avses i 16 kap. 3 § 3 och som redan upptagits till handel på en reglerad marknad före den 31 december 2010 ska äldre bestämmelser gälla under skuldförbindelsernas återstående löptid, när det gäller tillämpligheten av informationskrav på emittenten enligt 16 kap.
2013:288
1. Denna lag träder i kraft den 1 juni 2013.
2. En clearingorganisation som vid ikraftträdandet har tillstånd att driva sådan clearingverksamhet som avses i 1 kap. 5 § 6 b får, om en ansökan om auktorisation enligt artikel 14 i förordning (EU) nr 648/2012 har getts in i enlighet med artikel 89.3 i samma förordning, fortsätta att driva denna verksamhet enligt äldre bestämmelser till dess att ansökan har prövats slutligt. Om auktorisation vägras, ska clearingorganisationen upphöra med verksamheten.
2014:985
1. Denna lag träder i kraft den 2 augusti 2014.
2. Äldre föreskrifter gäller för överträdelser som inträffat före ikraftträdandet.
2015:186
1. Denna lag träder i kraft den 1 maj 2015.
2. Äldre föreskrifter gäller för överträdelser som ägt rum före ikraftträdandet.
2015:960
1. Denna lag träder i kraft den dag regeringen bestämmer i fråga om 16 kap. 4 a § och i övrigt den 1 februari 2016.
2. Bestämmelsen i 16 kap. 4 a § tillämpas på års- och  koncernredovisningar som avser räkenskapsår som inleds den 
1 januari 2021 eller senare.
Lag (2021:196)
.
3. Bestämmelsen i 16 kap. 6 § ska tillämpas för första gången på rapporter om betalningar till myndigheter som upprättas för räkenskapsår som inleds närmast efter den 31 januari 2015 eller senare.
4. Äldre bestämmelser gäller för överträdelser som ägt rum före ikraftträdandet.
2016:61
1. Denna lag träder i kraft den 1 mars 2016.
2.Äldre bestämmelser gäller för clearingverksamhet som drivs  av en clearingorganisation som även är auktoriserad som  central värdepappersförvarare och som inte har fått  auktorisation som värdepapperscentral enligt  Europaparlamentets och rådets förordning (EU) nr 909/2014 av  den 23 juli 2014 om förbättrad värdepappersavveckling i  Europeiska unionen och om värdepapperscentraler samt ändring  av direktiv 98/26/EG och 2014/65/EU och förordning (EU) nr 
236/2012.
Lag (2018:167)
.
2016:438
1. Denna lag träder i kraft den 17 juni 2016.
2. Om ett värdepappersbolag som har tillstånd enligt 2 kap. 
2 § första stycket 2 och 8 vid ikraftträdandet inte har  överlåtbara värdepapper upptagna till handel på en reglerad  marknad, tillämpas bestämmelserna om redovisningskompetens  eller revisionskompetens i 8 kap. 49 a § första stycket  tredje meningen och andra stycket 2 aktiebolagslagen 
(2005:551) först efter den första årsstämma som hålls efter  den 16 juni 2016.
3. För ett uppdrag som revisor som vid ikraftträdandet har  innehafts i mer än tre år ska den tid som anges i 3 kap. 
5 d § andra stycket första meningen räknas från den  årsstämma som hållits tre år före ikraftträdandet.
2017:650
1. Denna lag träder i kraft den 1 augusti 2017.
2. Äldre bestämmelser gäller för överträdelser som inträffat  före ikraftträdandet.
2017:678
1. Denna lag träder i kraft den 1 augusti 2017 i fråga om 20  kap. 8 § och i övrigt den 2 augusti 2017.
2. Äldre bestämmelser gäller för överträdelser som ägt rum  före ikraftträdandet.
2017:679
1. Denna lag träder i kraft den 3 januari 2018.
2. Äldre bestämmelser gäller för överträdelser som ägt rum  före ikraftträdandet.
3. Finansinspektionen får ta ut avgifter även före lagens  ikraftträdande för ansökningar, anmälningar och  underrättelser enligt denna lag och förordningen om marknader  för finansiella instrument, när sådana ansökningar,  anmälningar eller underrättelser har kommit in till  inspektionen före lagens ikraftträdande.
4. En CTP-leverantör behöver före den 3 september 2019 inte  uppfylla kraven i 10 kap. 8 § när det gäller information som  offentliggjorts i enlighet med artiklarna 10 och 21 i  förordningen om marknader för finansiella instrument.
5. Finansinspektionen får bevilja undantag från  Europaparlamentets och rådets förordning (EU) nr 648/2012  till och med den 3 juli 2021 i fråga om
a) tillämpningen av clearingkrav enligt artikel 4 och  riskhanteringsförfaranden enligt artikel 11.3 på  C6-energiderivatkontrakt som har ingåtts av en  icke-finansiell motpart som uppfyller villkoren i artikel 
10.1 eller en icke-finansiell motpart som är ett svenskt  aktiebolag och som för första gången får tillstånd att driva  värdepappersrörelse enligt 2 kap. 1 § efter den 2 januari 
2018, och
b) att sådana C6-energiderivatkontrakt betraktas som  OTC-derivatkontrakt när det gäller tröskelvärde för clearing  enligt artikel 10.
2018:1226
1. Denna lag träder i kraft den 1 oktober 2018.
2. Äldre bestämmelser i 2 kap. 5 § första stycket 14 gäller  fortfarande för försäkringsförmedlare som enligt punkt 8 i  ikraftträdande- och övergångsbestämmelserna till lagen 
(2018:1219) om försäkringsdistribution får fortsätta att  utöva sådan verksamhet som avses i den punkten efter den 
1 oktober 2018.
2018:1371
1. Denna lag träder i kraft den 1 januari 2019.
2. Äldre bestämmelser gäller fortfarande för övervakning av  sådan regelbunden finansiell information som har  offentliggjorts före ikraftträdandet.
2019:289
1. Denna lag träder i kraft den 10 juni 2019.
2. Årliga redogörelser enligt 8 kap. 20 b § och 9 kap. 30 a §  ska lämnas första gången 2020.
2019:419
1. Denna lag träder i kraft den 21 juli 2019.
2. Prospekt som före ikraftträdandet har offentliggjorts  enligt 2 kap. lagen (1991:980) om handel med finansiella  instrument ska vid tillämpningen av 11 kap. 13 § 3 anses vara  offentliggjorda enligt prospektförordningen.
2020:673
1. Denna lag träder i kraft den 1 januari 2021.
2. Äldre bestämmelser gäller dock fortfarande i fråga om  medlemsbanker som är registrerade i bankregistret den 31  december 2020 avseende det räkenskapsår som avslutas närmast  efter detta datum.
2020:1157
1. Denna lag träder i kraft den 1 januari 2021 i fråga om 
9 kap. 16 § och i övrigt den 1 januari 2022.
2. Äldre bestämmelser gäller för överträdelser som har ägt rum  före ikraftträdandena.
2020:1210
1. Denna lag träder i kraft den 28 juni 2021 i fråga om 
23 kap. 2 b § och i övrigt den 29 december 2020.
2. Bestämmelserna i 25 kap. 1 d § första stycket 13, 14 och 17  i den nya lydelsen tillämpas första gången vid ingripanden mot  överträdelser som sker efter den 27 juni 2021.
3. Bestämmelserna i 25 kap. 1 d § första stycket 13, 14 och 17  i den äldre lydelsen gäller fortfarande för ingripanden mot  överträdelser som har skett före den 28 juni 2021.
2021:196
1. Denna lag träder i kraft den 15 mars 2021.
2. Lagen ska dock tillämpas för tid från och med den 
1 januari 2021.
2021:471
1. Denna lag träder i kraft den 1 juli 2021.
2. Bestämmelserna i 9 kap. 25 a och 25 b §§ tillämpas inte på  relevanta kapitalinstrument och efterställda kvalificerade  instrument som har getts ut före ikraftträdandet.
2021:480
1. Denna lag träder i kraft den 26 juni 2021.
2. Bestämmelsen i 8 kap. 1 a § tredje stycket gäller inte  värdepappersbolag som vid ikraftträdandet uppfyller  kriterierna för att vara ett litet och icke-sammanlänkat  värdepappersbolag.
2021:967
1. Denna lag träder i kraft den 1 januari 2022 i fråga om 
4 kap. 4 § och i övrigt den 28 februari 2022.
Lag (2021:1220)
.
2. Äldre bestämmelser gäller för överträdelser som har ägt rum  före ikraftträdandena.
2021:968
1. Denna lag träder i kraft den 28 februari 2023.
2. Äldre bestämmelser gäller för överträdelser som har ägt rum  före ikraftträdandet.
2022:743
1. Denna lag träder i kraft den 12 augusti 2022.
2. Äldre föreskrifter gäller för överträdelser som har ägt rum  före ikraftträdandet.
2024:115
1. Denna lag träder i kraft den 1 juli 2024.
2. Bestämmelserna i 25 kap. i den äldre lydelsen gäller  fortfarande för överträdelser som har skett före  ikraftträdandet.
2024:357
1. Denna lag träder i kraft den 1 juli 2024.
2. De äldre lydelserna av 16 kap. 4 och 9 §§ gäller till dess  emittenten är skyldig att upprätta en hållbarhetsrapport  enligt tillämplig lag om årsredovisning i dess lydelse efter  den 30 juni 2024.
2025:316
1. Denna lag träder i kraft den 29 september 2025.
2. Äldre bestämmelser gäller fortfarande för överträdelser som  har ägt rum före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.