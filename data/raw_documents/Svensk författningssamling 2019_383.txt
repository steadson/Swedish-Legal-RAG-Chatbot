Title: Förordning (2019:383) om fordons registrering och användning
SFS Number: Svensk författningssamling 2019:383
URL: https://www.riksdagen.se/sv/dokument-och-lagar/dokument/svensk-forfattningssamling/forordning-2019383-om-fordons-registrering-och_sfs-2019-383/
Source Link: http://rkrattsbaser.gov.se/sfst?bet=2019:383
Amendment Register Link: http://rkrattsbaser.gov.se/sfsr?bet=2019:383
Ministry/Authority: Landsbygds- och infrastrukturdepartementet RSIB TM
Issued: 2019-05-29
Metadata: {"Utfärdad": "2019-05-29", "Ändrad": "t.o.m. 2024:998"}

==================================================

Förordning (2019:383) om fordons registrering och användning
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2019:383
Departement/myndighet
:   
Landsbygds- och infrastrukturdepartementet RSIB TM
Utfärdad
:   
2019-05-29
Ändrad
:   
t.o.m. 2024:998
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Förordningens innehåll och tillämpning
2 kap. Registrering av fordon
3 kap. Följder av registreringen
4 kap. Avställning och påställning av fordon
5 kap. Ändrade förhållanden i fråga om fordon
6 kap. Avregistrering av fordon
7 kap. Underrättelser om fordon
8 kap. Direktanmälan om fordon
9 kap. Saluvagnslicens
10 kap. Tillfällig registrering
11 kap. Särskilda fordonsskyltar
12 kap. Straffbestämmelser och omhändertagande av  skyltar
13 kap. Prövningsförfarande
14 kap. Överklagande
15 kap. Bemyndiganden och beslut i enskilda fall
1 kap. Förordningens innehåll och tillämpning
1 §
Denna förordning innehåller bestämmelser som kompletterar  lagen (2019:370) om fordons registrering och användning.
I militärtrafikförordningen (2009:212) finns särskilda  bestämmelser om registrering av fordon som gäller i stället  för bestämmelserna i denna förordning. Denna förordning ska  dock gälla för fordon som enligt 5 kap. 13 §  militärtrafikförordningen anmäls för registrering i  vägtrafikregistret. Förordning (2024:703).
2 §
Denna förordning är meddelad med stöd av
- 31 § 1 lagen (2019:370) om fordons registrering och  användning i fråga om 2 kap. 3 a §, 3 kap. 5-7, 10-12 och 
17 §§, 5 kap. 1 och 13-15 §§, 7 kap. 7 §, 9 kap. 3 och 7 §§, 
10 kap. 3, 4 och 6 §§ samt 15 kap. 1 § första stycket 4 och 5  och andra stycket,
- 31 § 2 lagen om fordons registrering och användning i fråga  om 2 kap. 13-19 §§,
- 31 § 3 lagen om fordons registrering och användning i fråga  om 3 kap. 8 § och 15 kap. 1 § 3 och 8, och
- 8 kap. 7 § regeringsformen i fråga om övriga bestämmelser.
Förordning (2024:703).
3 §
Termer och uttryck som används i denna förordning har  samma betydelse som i lagen (2001:559) om  vägtrafikdefinitioner och förordningen (2001:651) om  vägtrafikdefinitioner.
4 §
Bestämmelserna i denna förordning om ägaren av ett fordon  tillämpas på innehavaren, när det är fråga om fordon som  innehas
1. på grund av kreditköp med förbehåll om återtaganderätt,  eller
2. med nyttjanderätt för en bestämd tid om minst ett år.
5 §
Om den som äger ett motordrivet fordon som är registrerat  i vägtrafikregistret eller den som innehar det under sådana  omständigheter som anges i 4 § inte har fyllt 18 år och en  förmyndare för honom eller henne har registrerats i  vägtrafikregistret, tillämpas bestämmelserna om ägaren i denna  förordning i stället på förmyndaren.
I 2 kap. 3 och 5 §§, 5 kap. 12 § och 10 kap. 2 § finns  särskilda bestämmelser om registrering av förmyndare.
2 kap. Registrering av fordon
Prövningen av frågor om registrering
1 §
I 6 kap. finns bestämmelser om avregistrering av fordon  som har registrerats enligt detta kapitel. Bestämmelser om  tillfällig registrering av fordon finns i 15-22 §§ lagen 
(2019:370) om fordons registrering och användning och i 
10 kap. denna förordning.
2 §
Frågor om registrering prövas efter ansökan, om de avser
1. nya fordon som har tillverkats i Sverige av yrkesmässiga  fordonstillverkare,
2. nya fordon som har förts in till Sverige av registrerade  importörer, eller
3. fordon som har förts in till Sverige inom ramen för avtalet  den 5 december 2023 mellan Sverige och Amerikas förenta stater  om försvarssamarbete. Förordning (2024:606).
3 §
En ansökan om registrering ska göras av fordonets ägare  och vara skriftlig. Den ska innehålla
1. uppgifter om ägarens identitet,
2. de uppgifter om fordonet som behövs för att detta ska kunna  säkert identifieras, och
3. i förekommande fall uppgifter, till ledning för  beskattningen, om användningen av en traktor, ett motorredskap  med en tjänstevikt över två ton, en tung terrängvagn, ett  fordon som avses i 5 § lagen (1997:1137) om vägavgift för  vissa tunga fordon eller en släpvagn i visst fall.
Till en ansökan ska i övrigt de handlingar och uppgifter  bifogas som framgår av föreskrifter som har meddelats med stöd  av 15 kap. 1 § 2.
Om den som i ansökan uppges vara fordonets ägare inte har  fyllt 18 år och bestämmelserna i lagen (2019:370) om fordons  registrering och användning ska tillämpas på en förmyndare för  honom eller henne, ska ansökan innehålla underskrift av  samtliga förmyndare. Har förvärvaren fler än en förmyndare,  ska ansökan också innehålla uppgift om vilken förmyndare som  ska registreras.
3 a §
Ett motordrivet fordon eller ett släpfordon som tillhör  Försvarsmakten, Försvarets materielverk eller Försvarets  radioanstalt ska registreras i vägtrafikregistret efter  anmälan enligt 5 kap. 13 § militärtrafikförordningen 
(2009:212). Förordning (2024:703).
4 §
För andra fordon än sådana som anges i 2 eller 3 a §  prövas frågor om registrering efter anmälan från ett  besiktningsorgan enligt fordonslagen (2002:574) sedan fordonet  har godkänts vid en registreringsbesiktning eller fått ett  enskilt godkännande. Enligt 4 kap. 8 och 18 §§  fordonsförordningen (2009:211) ska fordonet ha godkänts vid en  ursprungskontroll innan det genomgår provning för ett enskilt  godkännande eller registreringsbesiktigas.
Till en anmälan ska besiktningsorganet bifoga de uppgifter som  framgår av föreskrifter som har meddelats med stöd av 15 kap. 
1 § 2. Förordning (2024:703).
Ursprungskontroll
5 §
Transportstyrelsen ska göra en ursprungskontroll av ett  fordon efter ansökan av fordonets ägare. Ansökan ska vara  skriftlig och innehålla
1. uppgifter om ägarens identitet, och
2. de uppgifter om fordonet som behövs för att detta ska kunna  säkert identifieras.
Till ansökan ska i övrigt de handlingar och uppgifter bifogas  som framgår av föreskrifter som har meddelats med stöd av 
15 kap. 1 § 2.
Om den som i ansökan uppges vara fordonets ägare inte har  fyllt 18 år och bestämmelserna i lagen (2019:370) om fordons  registrering och användning ska tillämpas på en förmyndare för  honom eller henne, ska ansökan innehålla underskrift av  samtliga förmyndare. Har förvärvaren fler än en förmyndare,  ska ansökan också innehålla uppgift om vilken förmyndare som  ska registreras.
6 §
Ett fordon får godkännas vid en ursprungskontroll endast  om dess ursprung med säkerhet kan fastställas. Vid en sådan  kontroll ska fordonets identitet kontrolleras med utgångspunkt  i tidigare registrering, fordonsidentifieringsnummer eller  annan märkning för identifiering. Det ska även kontrolleras om  fordonet är efterlyst, om lämnade uppgifter och bifogade  handlingar styrker det uppgivna ursprunget och om bifogade  handlingar är äkta och giltiga.
Ett godkännande enligt första stycket upphör att gälla om  fordonet byter ägare innan det registreras och i annat fall  fem år efter den dag då godkännandet meddelades.
Förutsättningar för registrering
7 §
När sådana uppgifter har lämnats som anges i 3 § första  stycket 1 och 2 eller 4 § andra stycket ska fordonet  registreras. Registrering får dock vägras om
1. fordonet är efterlyst,
2. det efter godkänd ursprungskontroll av ett fordon som avses  i 4 § har framkommit uppgifter som, om de hade framkommit  tidigare, skulle ha medfört att fordonet underkänts vid  kontrollen,
3. det beträffande ett fordon som inte har godkänts vid en  registrerings-besiktning framgår att fordonet är konstruerat  för vänstertrafik, och det inte framgår att fordonet uppfyller  de krav som gäller i Sverige, eller
4. fordonet begärs registrerat med stöd av ett typgodkännande  för fordon i små serier och antalet fordon som har  registrerats under året med stöd av detta redan uppgår till  det maximalt tillåtna antalet.
I 4 kap. 1 § finns bestämmelser om avställning av fordon vid  registreringen.
8 §
Andra nya EG-motorfordon och nya släpvagnar till sådana  fordon än sådana som anges i 2 § får registreras endast om de  omfattas av ett i Sverige giltigt typgodkännande eller enskilt  godkännande.
Första stycket gäller inte
1. fordon som uteslutande är avsedda för tävling på väg,
2. prototyper av fordon som används på väg för utförande av  ett särskilt provningsprogram under en tillverkares ansvar,  under förutsättning att de särskilt har konstruerats och  tillverkats för detta ändamål, eller
3. fordon som omfattas av ett tillfälligt EG-typgodkännande  som godkännandemyndigheten med stöd av 3 kap. 34 §  fordonsförordningen (2009:211) har beslutat ska gälla i  Sverige och som har tillverkats innan godkännandet upphörde  att gälla.
Ett nationellt typgodkännande som har meddelats med stöd av 
3 kap. 4 § 1 b fordonsförordningen ska inte anses som ett i  Sverige giltigt typgodkännande vid tillämpningen av denna  paragraf. Förordning (2020:740).
9 §
Bestämmelserna i 8 § gäller inte vid tillfällig  registrering av fordon enligt 17 § lagen (2019:370) om fordons  registrering och användning.
Hinder för registrering
10 §
Ett fordon som har avregistrerats enligt 6 kap. 4 § får  inte registreras på nytt.
Utryckningsfordon
11 §
Följande motorfordon ska antecknas som utryckningsfordon,  om de vid ett enskilt godkännande eller en  registreringsbesiktning enligt 4 kap. fordonsförordningen 
(2009:211) har godkänts eller i ett intyg om överensstämmelse  har betecknats som utryckningsfordon:
1. Ett motorfordon som har godkänts vid en  lämplighetsbesiktning enligt 5 kap. 1 § 5 fordonsförordningen  och som är inrättat för transport av sjuka eller skadade och  är avsett att användas uteslutande för detta ändamål av den  som ingår i en sådan organisation som avses i 7 kap. 6 §  hälso- och sjukvårdslagen (2017:30).
2. Ett motorfordon som är avsett att användas endast av
a) en statlig brandkår eller en kommunal organisation för  räddningstjänst eller ett spårvägs- eller järnvägsföretag för  att bereda hjälp vid eller förhindra olycksfall eller  undanröja trafikhinder, eller
b) en polisman, tulltjänsteman eller kustbevakningstjänsteman  i brådskande tjänsteutövning.
Nationalitetsmärke
12 §
Ett registrerat fordon som används utomlands ska baktill  vara försett med ett nationalitetsmärke.
Märket får inte fästas så att det kan förväxlas med  registreringsnumret eller kan göra det svårare att läsa.
Fordon i internationell vägtrafik i Sverige m.m.
13 §
Ett fordon i internationell vägtrafik i Sverige ska vara  registrerat i en främmande stat.
Fordonet behöver dock inte vara registrerat om det enligt  lagen (2019:370) om fordons registrering och användning får  användas här utan att vara registrerat. Ett släpfordon behöver  inte vara registrerat om det får användas i sitt hemland utan  registrering. Inte heller behöver en moped klass I eller en  motorcykel vara registrerad
1. om den har införts och används av en person som är bosatt  utomlands men som tillfälligt vistas här,
2. om den uppfyller de villkor som gäller för ett sådant  fordon i brukarens hemland,
3. om motorn har en slagvolym som inte överstiger 
50 kubikcentimeter, och
4. om den som infört mopeden eller motorcykeln får använda den  i sitt hemland utan körkort eller därmed jämförlig handling.
14 §
Vid färd med ett registrerat fordon i internationell  vägtrafik i Sverige ska föraren medföra ett registreringsbevis  som är utfärdat enligt rådets direktiv 1999/37/EG av den 29  april 1999 om registreringsbevis för fordon, i lydelsen enligt  Europaparlamentets och rådets direktiv 2014/46/EU, eller ett  registreringsbevis som visar
1. registreringsnumret,
2. datum för den första registreringen eller fordonets  tillverkningsår,
3. namn och adress beträffande den person som beviset har  utfärdats för,
4. tillverkarens namn eller varumärke,
5. fordonets tillverknings- eller serienummer,
6. fordonets totalvikt, om fordonet är avsett för  godstransporter, och
7. bevisets giltighetstid, om den inte är obegränsad.
Vid färd med ett oregistrerat släpfordon i internationell  vägtrafik i Sverige ska dragfordonets förare medföra ett bevis  om att fordonet får användas i trafik i sitt hemland. Beviset  ska innehålla de uppgifter som anges i första stycket 2-7.
De handlingar som avses i första och andra styckena ska på  begäran överlämnas för kontroll till en bilinspektör, polisman  eller tulltjänsteman. Uppgifterna i handlingarna ska vara  angivna antingen med enbart latinska bokstäver eller engelsk  kursivstil eller också upprepade i denna form. Handlingarna  ska vara i sådant skick att de kan läsas utan svårighet.
15 §
Ett registrerat fordon i internationell vägtrafik i  Sverige ska vara försett med registreringsskyltar som visar  fordonets registreringsnummer.
Ett oregistrerat släpfordon i internationell vägtrafik i  Sverige ska baktill vara försett med en skylt som visar  dragfordonets registreringsnummer. Om flera oregistrerade  släpfordon dras av ett dragfordon, ska skylten vara placerad  på det sista släpfordonet.
16 §
Varje registrerat fordon i internationell vägtrafik i  Sverige ska baktill ha ett nationalitetsmärke som visar i  vilken stat fordonet är registrerat.
Ett oregistrerat släpfordon i internationell vägtrafik i  Sverige ska baktill vara försett med ett nationalitetsmärke  för den stat där dragfordonet är registrerat. Detta gäller  dock inte om dragfordonet är registrerat i Sverige.
Nationalitetsmärket ska bestå av högst tre latinska bokstäver.  De bokstäver som betecknar de olika staterna bestäms genom  överenskommelser med dessa stater.
Första och andra styckena gäller inte fordon som används vid  samarbete enligt 2, 4 eller 4 a kap. lagen (2017:496) om  internationellt polisiärt samarbete. Bestämmelserna gäller  inte heller fordon som används av danska polismän vid färd på  svenskt territorium på den fasta förbindelsen över Öresund som  den definieras i artikel 2 i avtalet av den 6 oktober 1999  mellan Konungariket Sveriges regering och Konungariket  Danmarks regering om polisiärt samarbete i Öresundsregionen.
Förordning (2020:88).
Särskilda bestämmelser för fordon som är registrerade  i Danmark, Finland eller Norge
17 §
I stället för vad som anges i 14 § gäller för motordrivna  fordon som är registrerade i Danmark, Finland eller Norge och  släpfordon som är kopplade till dem, att fordonens  registreringsskyltar ska godtas som bevis för registreringen.  Dessutom ska godtas
1. för andra danska fordon än personbilar och motorcyklar och  till personbilar kopplade släpfordon: "inregistreringsattest",
2. för finska fordon: registerutdrag för fordonet eller  registreringsbevis som visar att fordonet får användas i  utlandet eller interimsintyg, och
3. för norska fordon: "vognkort".
18 §
Som identitetshandling för sådana fordon som avses i 8 §  andra stycket lagen (2019:370) om fordons registrering och  användning ska godtas
1. för danska fordon: "registreringsattest",
2. för finska fordon: "provnummerskyltar" tillsammans med  intyg om rätt att använda sådana skyltar, och
3. för norska fordon: "prøvekjennemerke" tillsammans med 
"vognkort for årsprøvekjennemerke" eller "kjøreseddel for  dagsprøvekjennemerke" i original.
19 §
Som bevis för ett sådant tillstånd som avses i 8 § tredje  stycket lagen (2019:370) om fordons registrering och  användning ska godtas
1. i Danmark utfärdad tillfällig "inregistreringsattest" och  gränsskylt,
2. i Finland utfärdat interimistiskt registreringsbevis och  motsvarande skylt eller interimsintyg och motsvarande SF-
skylt, och
3. i Norge utfärdat "vognkort" och motsvarande skylt för  särskild registrering.
Fordonen ska dessutom vara försedda med hemlandets  nationalitetsmärke.
3 kap. Följder av registreringen
Registreringsnummer och registreringsbevis
1 §
Transportstyrelsen ska i samband med registreringen av ett  fordon tilldela det ett registreringsnummer.
Registreringsnumret ska bestå av
1. tre bokstäver och tre siffror, eller
2. tre bokstäver, två siffror och en bokstav.
Transportstyrelsen ska utfärda ett registreringsbevis för  varje registrerat fordon om det inte av särskilda skäl är  obehövligt.
2 §
Ett registreringsbevis ska innehålla tekniska uppgifter om  fordonet. Det ska även innehålla uppgifter om fordonets  registrerade ägare, en för handlingen unik behörighetskod och  ett utrymme för anmälan eller ansökan till Transportstyrelsen.
3 §
Ett registreringsbevis ska utfärdas på nytt när någon  uppgift i beviset har ändrats eller när det har använts för en  anmälan eller ansökan enligt denna förordning. Ett nytt  registreringsbevis ska också utfärdas efter ansökan av  fordonets ägare.
När ett nytt registreringsbevis har utfärdats, ersätter det  tidigare utfärdade bevis.  Allmänna bestämmelser om registreringsskyltar
4 §
När ett fordon har registrerats ska Transportstyrelsen  tillhandahålla två registreringsskyltar för bil och en  registreringsskylt för motorcykel, moped klass I, traktor,  motorredskap, terrängmotorfordon eller släpfordon.
5 §
Ett registrerat fordon får bara användas om det är försett  med registreringsskyltar i föreskriven ordning.
Första stycket gäller dock inte om fordonet används vid färd  kortaste lämpliga väg till Polismyndigheten för att fordonet  ska förses med en provisorisk registreringsskylt.
6 §
På en bil ska den ena registreringsskylten placeras  framtill och den andra baktill. På en traktor, ett  motorredskap eller ett terrängmotorfordon ska  registreringsskylten placeras framtill. På en motorcykel, en  moped klass I eller ett släpfordon ska registreringsskylten  placeras baktill.
Om det medför en avsevärd olägenhet att ha skylten framtill på  en traktor, ett motorredskap eller en terrängskoter eller  baktill på ett släpfordon som dras av en traktor eller ett  motorredskap, får den placeras på någon annan lämplig plats.
7 §
Registreringsskyltarna ska vara väl synliga och hållas i  sådant skick att de lätt kan avläsas. Under färd får last  eller annat inte placeras så att skyltarna inte går att  avläsa.
Första stycket gäller inte när
1. en bil används i väghållningsarbete eller liknande arbete  och den ena skylten skyms av ett redskap som används i  arbetet, eller
2. en sådan extra registreringsskylt som avses i 13 § andra  stycket används och den skylten och, i fråga om en bil, den  andra ordinarie registreringsskylten går att avläsa.
På en registreringsskylt får inte något annat tecken eller  märke sättas än ett sådant som har satts på skylten vid  tillverkningen. Har ett märke satts fast på skylten enligt  tidigare gällande bestämmelser behöver det dock inte tas bort.
Förordning (2021:1308).
8 §
För ett registrerat fordon ska en skyltavgift tas ut för  varje skylt. Avgiften tas ut när fordonet registreras. Om  fordonet ställs av vid registreringen, tas dock avgiften ut  när avställningen upphör eller, om detta inte sker, när  fordonet avregistreras. För en taxiskylt som avses i 11 § tas  avgiften ut när fordonet har anmälts för användning i  taxitrafik enligt taxitrafiklagen (2012:211). För en  tävlingsfordonsskylt som avses i 9 § tas avgiften ut när  fordonet har registrerats i vägtrafikregistret som  tävlingsfordon.
Den som när avgiften ska tas ut är antecknad som ägare till  fordonet i vägtrafikregistret är skyldig att betala avgiften.
Registreringsskyltar för tävlingsfordon
9 §
En registreringsskylt för ett fordon som har registrerats  för användning som tävlingsfordon (tävlingsfordonsskylt) ska  ha det särskiljande utseende som framgår av föreskrifter som  har meddelats med stöd av 15 kap. 1 § andra stycket.
10 §
Den som innehar tävlingsfordonsskyltar är skyldig att  lämna in skyltarna till Transportstyrelsen när fordonet inte  längre ska vara försett med sådana.
Registreringsskyltar för taxi
11 §
Ett fordon som har anmälts för användning i taxitrafik  enligt taxitrafiklagen (2012:211) ska ha en särskild  registreringsskylt (taxiskylt). Om fordonet anmälts för  taxitrafik enligt 2 b kap. 1 § taxitrafiklagen, måste det dock  inte ha en taxiskylt. Förordning (2020:632).
12 §
Den som innehar taxiskyltar är skyldig att lämna in  skyltarna till Transportstyrelsen när fordonet inte längre ska  vara försett med sådana.
Ersättningsskyltar, extra registreringsskyltar och  provisoriska registreringsskyltar
13 §
Om en registreringsskylt har förstörts, förkommit,  förändrats eller av annan anledning inte lämpligen kan  användas, får fordonets ägare eller förare ansöka om en  ersättningsskylt hos Transportstyrelsen eller Polismyndigheten.
Fordonets ägare får även ansöka om en extra registreringsskylt  hos Transportstyrelsen för placering på last eller något annat  som skymmer fordonets bakre eller främre registreringsskylt.
Förordning (2021:1308).
14 §
Transportstyrelsen lämnar ut ersättningsskyltar och extra  registreringsskyltar.
I samband med att en ansökan om en ersättningsskylt görs hos  Polismyndigheten ska myndigheten på begäran lämna ut en  provisorisk registreringsskylt. Förordning (2021:1308).
15 §
Ersättningsskyltar, extra registreringsskyltar eller  provisoriska registreringsskyltar får inte lämnas ut för ett  fordon om användningsförbud råder för det enligt 11 § lagen 
(1976:206) om felparkeringsavgift, 25 § lagen (1997:1137) om  vägavgift för vissa tunga fordon, 18 a § lagen (2004:629) om  trängselskatt, 6 kap. 1 § vägtrafikskattelagen (2006:227), 8 §  lagen (2006:228) med särskilda bestämmelser om fordonsskatt  eller 44 § lagen (2024:172) om infrastrukturavgifter på väg.  Detsamma gäller om fordonets registreringsskyltar har tagits  om hand enligt 5 kap. 8 § taxitrafiklagen (2012:211) och  fordonet är anmält för användning i taxitrafik enligt den  lagen.
Om fordonet är avställt får ersättningsskyltar, extra  registreringsskyltar eller provisoriska registreringsskyltar  lämnas ut endast om det hade fått ske om fordonet hade varit  skatte- eller avgiftspliktigt enligt de lagar som anges i  första stycket.
Om ett fordons registreringsskyltar har tagits om hand enligt 
11 b § lagen om felparkeringsavgift, 28 § lagen om vägavgift  för vissa tunga fordon, 18 c § lagen om trängselskatt, 
6 kap. 3 § vägtrafikskattelagen, 8 § lagen med särskilda  bestämmelser om fordonsskatt eller 50 § 1 lagen om  infrastrukturavgifter på väg, får efter ansökan  ersättningsskyltar, extra registreringsskyltar eller  provisoriska registreringsskyltar lämnas ut till fordonets  ägare när det inte längre finns något hinder mot det enligt  någon av dessa lagar. Förordning (2024:196).
16 §
Polismyndigheten ska genast underrätta Transportstyrelsen  om att en ansökan om en ersättningsskylt har gjorts och att en  provisorisk skylt har lämnats ut.
När ett fordons registreringsskyltar har tagits om hand i  något fall som avses i 15 § ska Polismyndigheten anmäla det  till Transportstyrelsen.
17 §
Ett fordon får användas med en provisorisk  registreringsskylt endast till dess att fordonets ägare eller  förare har fått en ersättningsskylt. En ersättningsskylt ska  så snart som möjligt placeras på fordonet.
18 §
Det som anges om registreringsskyltar gäller i  tillämpliga delar även ersättningsskyltar, extra  registreringsskyltar och provisoriska registreringsskyltar.
Förordning (2021:1308).
4 kap. Avställning och påställning av fordon
1 §
I samband med registreringen ställs ett fordon av om  ägaren inte begär något annat.
Ett fordon ska dock alltid ställas av om
1. de handlingar och uppgifter som avses i 2 kap. 3 § första  stycket 3 och andra stycket inte har lämnats för fordonet,  eller
2. fordonet ska registreringsbesiktigas eller genomgå ett  enskilt godkännande.
2 §
I andra fall än som avses i 1 § ska ett fordon ställas av
1. efter en fullständig anmälan av fordonets registrerade  ägare till Transportstyrelsen, eller
2. efter det att ett mottagningsbevis som utfärdats enligt 
13 § bilskrotningsförordningen (2007:186) har kommit in till  Transportstyrelsen.
En anmälan som avses i första stycket 1 ska göras skriftligen  på registreringsbeviset i original eller på det sätt som  framgår av föreskrifter som har meddelats med stöd av 15 kap. 
1 § 1. I 8 kap. finns bestämmelser om direktanmälan.
3 §
En anmälan om avställning är inte fullständig förrän  Transportstyrelsen har fått in uppgift om den behörighetskod  som framgår av registreringsbeviset.
Uppgift om behörighetskod behöver inte lämnas om anmälarens  behörighet styrks genom elektronisk överföring på det sätt som  framgår av föreskrifter som har meddelats med stöd av 15 kap. 
1 § 1.
4 §
Om en anmälan om avställning görs samtidigt med en anmälan  om ägarbyte på fordonets registreringsbevis, anses den som har  förvärvat fordonet enligt anmälan ha ställt av fordonet.
5 §
Om det finns särskilda skäl, får ett fordon ställas av  även om anmälan inte uppfyller vad som anges i 2 och 3 §§.
6 §
Avställningstiden räknas från och med den dag en anmälan  om avställning eller ett mottagningsbevis som utfärdats enligt 
13 § bilskrotningsförordningen (2007:186) kom in till  Transportstyrelsen.
7 §
Om ett fordon har ställts av i samband med registreringen  enligt 1 § andra stycket, får Transportstyrelsen på den  registrerade ägarens begäran besluta att avställningen ska  upphöra (påställning) när de handlingar och uppgifter som  avses i 2 kap. 3 § första stycket 3 och andra stycket har  lämnats.
8 §
Om ett fordon ska registreringsbesiktigas, får  Transportstyrelsen besluta att fordonet ska ställas på under  förutsättning att fordonet godkänns vid  registreringsbesiktningen och det inte finns något annat  hinder mot påställning.
9 §
I andra fall än som avses i 7 eller 8 § ska ett fordon  ställas på efter en fullständig anmälan av fordonets  registrerade ägare till Transportstyrelsen. Ett fordon som har  ställts av enligt 2 § första stycket 2 får dock inte ställas  på.
En anmälan ska göras skriftligen på registreringsbeviset i  original eller på det sätt som framgår av föreskrifter som har  meddelats med stöd av 15 kap. 1 § 1. I 8 kap. finns  bestämmelser om direktanmälan.
En anmälan om påställning är inte fullständig förrän  Transportstyrelsen har fått in uppgifter om en gällande  trafikförsäkring för ett trafikförsäkringspliktigt fordon och  om den behörighetskod som framgår av registreringsbeviset.  Uppgift om behörighetskod behöver dock inte lämnas om  anmälarens behörighet styrks genom elektronisk överföring på  det sätt som framgår av föreskrifter som har meddelats med  stöd av 15 kap. 1 § 1.
10 §
Om en anmälan om påställning görs samtidigt med en  anmälan om ägarbyte på fordonets registreringsbevis, anses den  som har förvärvat fordonet enligt anmälan ha ställt på  fordonet.
11 §
Om det finns särskilda skäl, får ett fordon ställas på  även om anmälan inte uppfyller vad som anges i 9 §. Det ska  dock alltid finnas uppgift om en gällande trafikförsäkring för  ett trafikförsäkringspliktigt fordon.
12 §
Tiden för påställningen räknas från och med dagen för  Transportstyrelsens beslut.
13 §
Ett fordon som omfattas av ett typgodkännande och som har  registrerats med stöd av ett intyg om överensstämmelse får  ställas på första gången endast om intyget fortfarande är  giltigt.
Första stycket gäller inte fordon som omfattas av ett  tillfälligt EG-typgodkännande som godkännandemyndigheten med  stöd av 3 kap. 34 § fordonsförordningen (2009:211) har  beslutat ska gälla i Sverige, och som har tillverkats innan  godkännandet upphörde att gälla. Förordning (2020:740).
14 §
Ett fordon som omfattas av ett nationellt typgodkännande,  är försett med ett typgodkännandemärke, är åtföljt av ett  typintyg och har registrerats med stöd av typintyget får  ställas på första gången endast om intyget fortfarande är  giltigt.
5 kap. Ändrade förhållanden i fråga om fordon
Registrerad ägare
1 §
Om ett fordon har bytt ägare, ska den registrerade ägaren  och den som har förvärvat fordonet anmäla ägarbytet till  Transportstyrelsen.
Har endast förvärvaren anmält ägarbytet, ska den registrerade  ägaren ges tillfälle att yttra sig över anmälan innan en ny  ägare får registreras. Om endast den registrerade ägaren har  anmält ägarbytet, ska förvärvaren enligt anmälan ges tillfälle  att yttra sig innan en ny ägare får registreras.
2 §
Den nya ägaren ska registreras från och med den dag som  anges i anmälan. Om anmälan inte har kommit in till  Transportstyrelsen inom tio dagar från den angivna dagen för  ägarbytet, ska den nya ägaren registreras först från och med  den dag anmälan kom in.
3 §
En anmälan om att en ny ägare ska registreras för ett  fordon ska göras skriftligen på fordonets registreringsbevis i  original, om inte något annat framgår av föreskrifter som har  meddelats med stöd av 15 kap. 1 § 7 eller om en anmälan har  gjorts enligt 8 kap. En anmälan ska innehålla
1. den registrerade ägarens namn,
2. identitetsuppgifter för den som ska registreras som ägare,
3. fordonets registreringsnummer,
4. övriga uppgifter om fordonet som kan behövas för att det  ska kunna identifieras, och
5. uppgift om dag för ägarbytet.
För en traktor, en tung terrängvagn eller ett fordon som avses  i 5 § lagen (1997:1137) om vägavgift för vissa tunga fordon  ska det till ledning för beskattningen lämnas en skriftlig  uppgift om användningen.
4 §
En ny ägare till ett fordon får registreras utan att en  anmälan enligt 1 § har kommit in till Transportstyrelsen om
1. det genom en dom som har fått laga kraft bestämts att någon  annan än den registrerade ägaren har bättre rätt till  fordonet,
2. fordonet har sålts med stöd av lagen (1985:982) om  näringsidkares rätt att sälja saker som inte har hämtats,
3. fordonet har sålts med förbehåll om återtaganderätt och  säljaren har utnyttjat sin rätt att återta fordonet enligt  konsumentkreditlagen (2010:1846) eller lagen (1978:599) om  avbetalningsköp mellan näringsidkare m.fl.,
4. det har utfärdats ett mottagningsbevis för fordonet enligt 
13 § bilskrotningsförordningen (2007:186), eller
5. det annars finns någon särskild anledning till det.
I fall som avses i första stycket får den nya ägaren  registreras från en tidigare tidpunkt än vad som anges i 2 §.
5 §
Om ett fordon överlåts, ska det antecknas i  vägtrafikregistret som utryckningsfordon eller stå kvar som  ett sådant fordon endast om förutsättningarna i 2 kap. 11 § är  uppfyllda.
6 §
Om ett fordon som har anmälts för användning i taxitrafik  enligt taxitrafiklagen (2012:211) har bytt ägare och ägarbytet  innebär att fordonet inte längre ska ha en taxiskylt, ska den  nya ägaren registreras först när det finns en uppgift i  registret om att taxiskylten har getts in till  Transportstyrelsen i enlighet med 3 kap. 12 §.
7 §
Transportstyrelsen får vägra att registrera ett ägarbyte  om fordonet är efterlyst eller taget i beslag.
Kreditköp och leasing
8 §
I en anmälan om ägarbyte ska det i förekommande fall anges  att en näringsidkare i sin yrkesmässiga verksamhet har  överlåtit fordonet genom kreditköp med förbehåll om  återtaganderätt eller har upplåtit fordonet med nyttjanderätt  för en bestämd tid om minst ett år. I det förstnämnda fallet  ska uppgift lämnas om slutdatum för den förbehållna  återtaganderätten.
9 §
Om ett fordon har förvärvats eller innehas på det sätt som  anges i 8 §, ska den som enligt registret har förbehållit sig  rätt att återta fordonet respektive den som enligt registret  har upplåtit nyttjanderätten ges möjlighet att yttra sig över  en anmälan om ägarbyte.
Har återtaganderätt förbehållits ska yttrandet avse uppgiften  om att denna rätt har förbehållits kreditgivaren. Har  nyttjanderätt upplåtits på det sätt som anges i första stycket  ska yttrandet avse registrering av en ny ägare till fordonet.
10 §
Om ett förbehåll om återtaganderätt har upphört eller om  slutdatumet har ändrats, ska den som enligt registret har  förbehållit sig rätt att återta fordonet genast anmäla  ändringen till Transportstyrelsen. Detsamma gäller om  förbehållet om återtaganderätt har överlåtits. I det senare  fallet ska identitetsuppgifter lämnas om den som har förvärvat  förbehållet om återtaganderätt.
Om kreditköparen begär att uppgiften om att fordonet omfattas  av ett förbehåll om återtaganderätt ska tas bort, ska den som  enligt registret har förbehållit sig rätt att återta fordonet  ges möjlighet att yttra sig över begäran.
11 §
Om den som enligt registret har förbehållit sig rätt att  återta fordonet motsätter sig att en uppgift om kreditköp med  förbehåll om återtaganderätt tas bort, ska uppgiften stå kvar.  Om fordonet innehas med nyttjanderätt för en bestämd tid om  minst ett år, får en ny ägare registreras bara om den som har  upplåtit nyttjanderätten går med på att ägarbytet registreras.
Registrering av förmyndare
12 §
Om den som i en anmälan om ägarbyte uppges ha förvärvat  ett fordon inte har fyllt 18 år och bestämmelserna i lagen 
(2019:370) om fordons registrering och användning ska  tillämpas på en förmyndare för honom eller henne, ska anmälan  innehålla underskrift av samtliga förmyndare. Har förvärvaren  fler än en förmyndare, ska anmälan också innehålla uppgift om  vilken förmyndare som ska registreras.
Om en anmälan om ägarbyte saknar uppgifter enligt första  stycket, ska ägarbyte inte registreras.
Namn och adress
13 §
Om en ägare av ett registrerat fordon som inte är  folkbokförd eller som har tilldelats ett särskilt  identifikationsnummer av Transportstyrelsen ändrar namn eller  adress i landet, ska han eller hon inom en vecka efter  ändringen skriftligen anmäla detta till Transportstyrelsen.
Fordons användning
14 §
En ägare som i de fall som anges i andra stycket avser  att ändra användningen av ett registrerat fordon, ska före  ändringen skriftligen anmäla det nya användningssättet till  Transportstyrelsen. I anmälan ska det anges när ändringen  avses ske.
En anmälan enligt första stycket ska göras om
1. fordonet avses bli använt så att det ska ställas in till  kontrollbesiktning enligt 6 kap. 6 § fordonsförordningen 
(2009:211), eller
2. fordonet tidigare har anmälts för sådan användning som  anges i 1 men inte längre avses bli använt så.
En anmälan enligt första stycket behöver dock inte göras om en  sådan ska göras till Transportstyrelsen enligt  yrkestrafikförordningen (2012:237), taxitrafikförordningen 
(2012:238) eller förordningen (1998:780) om biluthyrning.
15 §
En ägare som i de fall som anges i andra stycket avser  att ändra användningen av fordonet, ska före ändringen  skriftligen anmäla det nya användningssättet till  Transportstyrelsen. I anmälan ska det anges när ändringen  avses ske.
En anmälan enligt första stycket ska göras innan
1. en traktor skatteklass II används så att den ska anses som  en traktor skatteklass I,
2. en traktor skatteklass I används så att den ska anses som  en traktor skatteklass II,
3. ett motorredskap med en tjänstevikt över två ton används så  att det ska beskattas enligt skatteklass I,
4. ett motorredskap med en tjänstevikt över två ton, som  beskattas enligt skatteklass I, används så att det inte längre  ska beskattas i den klassen,
5. en tung terrängvagn, som hör till skatteklass II, används  så att fordonsskatt ska betalas,
6. en tung terrängvagn, som hör till skatteklass I, används så  att den hör till skatteklass II,
7. en släpvagn som dras endast av en traktor, ett motorredskap  eller en tung terrängvagn eller en släpvagn med en skattevikt  över tre ton ska dras uteslutande av ett motorfordon som inte  kan drivas med dieselolja,
8. ett fordon som avses i 5 § lagen (1997:1137) om vägavgift  för vissa tunga fordon och som uteslutande eller så gott som  uteslutande används för väghållningsändamål, och därför är  undantaget från avgift, används för något annat ändamål,
9. ett fordon som anges i 8 och för vilket avgift enligt lagen  om vägavgift för vissa tunga fordon ska betalas används så att  det ska vara undantaget från avgiften,
10. en traktor skatteklass II används högst 15 dagar som en  traktor skatteklass I, eller
11. en tung terrängvagn som hör till skatteklass II används  högst 15 dagar som skatteklass I.
6 kap. Avregistrering av fordon
1 §
I andra fall än när en direktanmälan görs enligt 8 kap.  ska ett fordon avregistreras efter det att den registrerade  ägaren till Transportstyrelsen har gjort en fullständig  skriftlig anmälan på fordonets registreringsbevis i original,  om inte något annat framgår av föreskrifter som har meddelats  med stöd av 15 kap. 1 § 7, och
1. ägaren visar att fordonet har förstörts eller att någon  annan åtgärd har vidtagits som gör det sannolikt att fordonet  inte längre kommer att användas i trafik,
2. fordonet har ändrats så att det inte längre kan hänföras  till ett registreringspliktigt fordonsslag,
3. fordonet har registrerats i det militära fordonsregistret  enligt militär-trafikförordningen (2009:212),
4. en ansökan om tillfällig registrering enligt 17 § första  stycket 1 lagen (2019:370) om fordons registrering och  användning har beviljats för ett fordon som inte är nytt eller  det visas att fordonet på något annat sätt varaktigt har förts  ut ur landet, eller
5. ägaren har förlorat fordonet genom brott och det inte har  anträffats inom två år därefter.
En bil med en totalvikt om högst 3,5 ton får, om det inte  finns särskilda skäl för något annat, avregistreras på grund  av någon omständighet som avses i första stycket 1 endast om  ett skrotningsintyg enligt 36 § bilskrotningsförordningen 
(2007:186) lämnas in tillsammans med en anmälan om  avregistrering.
Ett skrotningsintyg som har utfärdats av den som är godkänd av  en behörig myndighet inom Europeiska ekonomiska  samarbetsområdet för att utfärda sådana intyg ska godtas som  underlag för en anmälan om avregistrering enligt detta  kapitel.
Till en anmälan ska i övrigt de handlingar och uppgifter  bifogas som framgår av föreskrifter som har meddelats med stöd  av 15 kap. 1 § 2. Förordning (2021:1308).
2 §
För att en anmälan om avregistrering enligt 1 § ska vara  fullständig krävs att något av följande har kommit in till  Transportstyrelsen:
1. fordonets registreringsskyltar,
2. ett skrotningsintyg enligt 36 § bilskrotningsförordningen 
(2007:186) av vilket det framgår att registreringsskyltarna  har tagits om hand för skrotning, eller
3. en skriftlig anmälan om att registreringsskyltarna har  förstörts eller förkommit på något annat sätt.
3 §
Ett fordon får avregistreras även om en anmälan enligt 1  och 2 §§ inte har gjorts om Transportstyrelsen
1. får veta att någon av de händelser som avses i 1 § första  stycket har inträffat, eller
2. annars har anledning att anta att fordonet inte längre  finns i behåll eller kommer att användas i trafik.
4 §
Ett fordon ska avregistreras från och med den dag en  fullständig anmälan om avregistrering har kommit in till  Transportstyrelsen. Avregistreras ett fordon enligt 3 § gäller  avregistreringen från och med den dag beslutet meddelades.
Trots första stycket får ett fordon avregistreras från och med  den dag fordonet enligt intyg har registrerats i ett annat  land inom Europeiska ekonomiska samarbetsområdet. Ett sådant  intyg ska ha kommit in till Transportstyrelsen inom två  månader från registreringen. Förordning (2021:1308).
7 kap. Underrättelser om fordon
1 §
Transportstyrelsen ska underrätta fordonsägaren om
1. det finns något hinder mot att använda ett fordon när skatt  påförs för detta,
2. det i vägtrafikregistret förs in en uppgift om ett  förhållande som innebär att ett fordon inte får användas,
3. körförbud eller föreläggande om kontrollbesiktning meddelas  i fråga om ett avställt fordon,
4. det i vägtrafikregistret förs in en uppgift om ägarbyte i  fråga om ett fordon som inte är avställt och som enligt  uppgift i registret inte får användas, eller
5. ett fordon har avregistrerats.
När en fordonsägare underrättas om att ett fordon har  avregistrerats ska fordonsägaren i förekommande fall  informeras om skyldigheten att lämna in fordonets  registreringsskyltar eller att anmäla att skyltarna har  förstörts eller förkommit.
2 §
Transportstyrelsen ska, när ett fordon registreras,  underrätta
1. Försvarsmakten om registreringen, och
2. aktuell försäkringsanstalt om uppgiven försäkring och  fordonets registreringsnummer.
3 §
Transportstyrelsen ska underrätta Försvarsmakten, om en  uppgift i vägtrafikregistret för ett fordon som ingår i  totalförsvarets fordonsregister ändras.
4 §
Transportstyrelsen ska, om en uppgift om en  trafikförsäkring lämnas av någon annan än en  försäkringsanstalt vid något annat tillfälle än vid  registrering, underrätta aktuell försäkringsanstalt om  försäkringen och, om beviset avser ett visst fordon, fordonets  registreringsnummer. Uppgift ska också lämnas om att ett  fordon omfattas av trafikförsäkring enligt ett tidigare  ingivet bevis.
Transportstyrelsen ska, om det saknas en uppgift i  vägtrafikregistret om gällande trafikförsäkring för ett  motordrivet fordon som är registrerat och inte är avställt,  underrätta Trafikförsäkringsföreningen om detta.
5 §
En försäkringsanstalt ska underrätta Transportstyrelsen om  att en trafikförsäkring har tecknats för ett registrerat  fordon och för den som har meddelats saluvagnslicens.  Underrättelsen ska ha kommit in till Transport-styrelsen inom  tio dagar från det att försäkringen tecknades.
6 §
Skatteverket ska underrätta Transportstyrelsen om de  ändringar av uppgifter i folkbokföringsdatabasen eller  beskattningsdatabasen som är av betydelse för  vägtrafikregistreringen.
7 §
Ett besiktningsorgan enligt fordonslagen (2002:574), hos  vilket ett fordon har registreringsbesiktigats enligt 4 kap. 
17 § fordonsförordningen (2009:211), ska anmäla detta och  lämna de uppgifter som behövs till Transportstyrelsen.
8 §
I de fall en uppgift om en beteckning på en skylt för  beskickningsfordon eller om skattebefrielse enligt lagen 
(1976:661) om immunitet och privilegier i vissa fall ska föras  in i vägtrafikregistret svarar Regeringskansliet 
(Utrikesdepartementet) för att Transportstyrelsen underrättas  om uppgiften.
8 kap. Direktanmälan om fordon
1 §
Transportstyrelsen får i enskilda fall besluta att  följande uppgifter för registrering i vägtrafikregistret får  lämnas till styrelsen genom elektronisk överföring på det sätt  som framgår av föreskrifter som har meddelats med stöd av 
15 kap. 1 § 1 (direktanmälan):
1. ägarbyte,
2. avregistrering,
3. avställning,
4. påställning,
5. förbehåll om återtaganderätt vid kreditköp,
6. nyttjanderätt för en bestämd tid om minst ett år,
7. användning av fordon med en totalvikt av högst 3,5 ton i  uthyrningsrörelse,
8. trafikförsäkring,
9. godkännande vid efterkontroll av en ackrediterad verkstad,
10. mottagningsbevis utfärdat enligt 13 §  bilskrotningsförordningen (2007:186), och
11. skrotningsintyg utfärdat enligt 36 §  bilskrotningsförordningen (2007:186).
2 §
Ett medgivande enligt 1 § får lämnas till en  försäkringsanstalt och till den som i sin yrkesmässiga  verksamhet har hand om fordon och som bedöms ha  förutsättningar att lämna uppgifter på ett tillförlitligt  sätt.
Ett medgivande får återtas om förutsättningarna för det inte  längre finns eller om det finns någon annan särskild anledning  att återta det.
3 §
Anmälningar om påställning får avse endast sådana fordon  som uppgiftslämnaren är registrerad ägare till.
Andra anmälningar än om påställning får avse även sådana  fordon som uppgiftslämnaren har förvärvat eller, i fråga om en  försäkringsanstalt, har tagit hand om i samband med ett  skadefall.
Om en anmälan om påställning görs samtidigt med en anmälan om  ägarbyte, anses den som har förvärvat fordonet enligt anmälan  ha ställt på fordonet även om han eller hon inte är att anse  som registrerad ägare till fordonet.
Anmälningar om ägarbyte får inte avse överlåtelser till någon  som inte har fyllt 18 år.
4 §
Avställningstiden räknas från och med den dag då uppgiften  fördes in i vägtrafikregistret.
5 §
Om den nya uppgiften har betydelse endast för  uppgiftslämnaren, utfärdas inget nytt registreringsbevis efter  en direktanmälan.
9 kap. Saluvagnslicens
Ansökan
1 §
En ansökan om saluvagnslicens ska vara skriftlig och på  det sätt som framgår av föreskrifter som har meddelats med  stöd av 15 kap. 1 § 2 innehålla uppgifter om rörelsens  företagsnamn, omfattning och de förhållanden under vilka  rörelsen bedrivs.
2 §
Ett bevis om trafikförsäkring som avser samtliga  motordrivna fordon som ska användas med saluvagnsskylt ska ges  in tillsammans med ansökan, om det inte av vägtrafikregistret  framgår att det finns en gällande trafikförsäkring för  fordonen.
Saluvagnsskyltar
3 §
Ett fordon som används med stöd av en saluvagnslicens ska  vara försett med en saluvagnsskylt. En sådan skylt ska vara  placerad baktill på en bil, en motorcykel, en moped klass I  eller ett släpfordon och framtill på en traktor, ett  motorredskap eller ett terrängmotorfordon.
När en registreringsskylt har tillhandahållits för ett fordon  ska fordonet genast förses även med denna skylt.
4 §
Transportstyrelsen tillhandahåller saluvagnsskyltar.
Om saluvagnsskylten har förstörts eller förkommit, kan  innehavaren efter en skriftlig anmälan till Transportstyrelsen  få ut en ny skylt med en annan beteckning än den som fanns på  den tidigare skylten.
5 §
En saluvagnsskylt som har lämnats ut under ett visst  kalenderår får användas även efter det årets utgång så länge  saluvagnslicensen gäller, om innehavaren årligen betalar  vägtrafikregisteravgift enligt 9 §, betalar saluvagnsskatt och  håller fordonen trafikförsäkrade.
6 §
Bestämmelserna i 3 kap. 5 och 7 §§ gäller i tillämpliga  delar för saluvagnsskyltar.
I 12 kap. 5 § finns bestämmelser om rätt för en polisman att i  vissa fall ta om hand en saluvagnsskylt.
7 §
Om en saluvagnslicens har återkallats eller om rätten att  använda saluvagnsskylt har upphört av någon annan anledning,  ska en utlämnad skylt omedelbart lämnas in till  Transportstyrelsen. Om en skylt har förstörts eller förkommit,  ska detta skriftligen anmälas till Transportstyrelsen.
Underrättelseskyldighet
8 §
Om en myndighet har anledning att anta att en  saluvagnslicens har utnyttjats i strid med bestämmelserna om  saluvagnslicens eller att det annars finns anledning att  återkalla en sådan licens, ska det anmälas till  Transportstyrelsen.
Avgifter
9 §
För varje saluvagnsskylt ska en avgift tas ut.
Innehavaren av en saluvagnslicens ska i samband med att en  saluvagnsskylt registreras betala en vägtrafikregisteravgift.  En sådan avgift ska därefter årligen under december månad  betalas för det följande året för varje fordon som är anmält  att användas samtidigt med stöd av licensen.
Avgifterna tas ut i samband med att saluvagnsskatt tas ut  enligt vägtrafikskattelagen (2006:227). Därvid ska 3 kap. 2 §, 
4 kap. 1-7, 9 och 10 §§, 5 kap. 7 och 17 §§, 7 kap. och 8 kap. 
2-4 §§ vägtrafikskattelagen samt 10 och 11 §§  vägtrafikskatteförordningen (2006:242) tillämpas.
Om saluvagnsskatt inte ska betalas, ska avgiften tas ut på det  sätt som framgår av föreskrifter som har meddelats med stöd av 
15 kap. 1 § 1. Om en sådan avgift inte betalas i rätt tid, ska  avgiften lämnas för indrivning. Indrivning behöver inte  begäras för en fordran som understiger 100 kronor, om det inte  krävs från allmän synpunkt. Bestämmelser om indrivning finns i  lagen (1993:891) om indrivning av statliga fordringar m.m. och  i indrivningsförordningen (1993:1229). Vid indrivning får  verkställighet ske enligt utsökningsbalken. Överklagande av  ett beslut inverkar inte på skyldigheten att betala avgiften.
10 kap. Tillfällig registrering
Ansökan
1 §
En ansökan om tillfällig registrering ska göras  skriftligen av fordonets ägare eller, i fall som avses i 17 §  första stycket 1-3 lagen (2019:370) om fordons registrering  och användning, av den som avser att förvärva fordonet. Den  ska innehålla
1. uppgifter om sökandens identitet, och
2. de uppgifter som behövs om fordonet för att det ska kunna  säkert identifieras.
Till ansökan ska ett bevis om trafikförsäkring för ett  trafikförsäkringspliktigt fordon bifogas, om det inte framgår  av vägtrafikregistret att det finns en gällande  trafikförsäkring för fordonet.
I fall som avses i 16 § lagen (2019:370) om fordons  registrering och användning ska en ansökan om tillfällig  registrering göras inom en vecka från den dag då fordonet  fördes in i landet.
2 §
Till ansökan ska de handlingar och uppgifter bifogas som  framgår av föreskrifter som har meddelats med stöd av 
15 kap. 1 § 2.
Om den som i ansökan uppges vara fordonets ägare inte har  fyllt 18 år och bestämmelserna i lagen (2019:370) om fordons  registrering och användning ska tillämpas på en förmyndare för  honom eller henne, ska ansökan innehålla underskrift av  samtliga förmyndare. Har förvärvaren fler än en förmyndare,  ska ansökan också innehålla uppgift om vilken förmyndare som  ska registreras.
3 §
Fordon som avses i 17 § första stycket 1-3 lagen 
(2019:370) om fordons registrering och användning ska föras ut  ur landet inom den tid som den tillfälliga registreringen  gäller. Om så inte sker och det är fråga om ett fordon som  utgör en icke-unionsvara enligt Europaparlamentets och rådets  förordning (EU) nr 952/2013 av den 9 oktober 2013 om  fastställande av en tullkodex för unionen, ska det anmälas  till Tullverket.
Följder av registreringen
4 §
När en tillfällig registrering har beslutats ska  Transportstyrelsen tillhandahålla särskilda  registreringsskyltar (interimsskyltar). Ett fordon som används  med stöd av en tillfällig registrering ska vara försett med  sådana skyltar.
Bestämmelserna i 3 kap. 5-8 §§ gäller i tillämpliga delar för  interims-skyltar. En interimsskylt får dock inte vara  provisorisk. Förordning (2024:196).
5 §
Transportstyrelsen ska underrätta den försäkringsanstalt  där fordonet är trafikförsäkrat om registreringen.
6 §
Om ett fordon används med stöd av en tillfällig  registrering, ska ett beslut om den tillfälliga registreringen  medföras vid färd och på tillsägelse visas upp för en polisman  eller en bilinspektör.
Förutsättningar och hinder för registrering
7 §
Ett fordon som har förts in till Sverige för att användas  stadigvarande här och som registreras efter en anmälan enligt 
2 kap. 4 §, ska vara godkänt vid en ursprungskontroll enligt 
2 kap. 5 och 6 §§ innan en tillfällig registrering beslutas.
I fråga om andra fordon än sådana som anges i första stycket  får tillfällig registrering vägras om fordonet är efterlyst  eller om dess identitet är oklar på grund av att lämnade  uppgifter om tidigare registrering,  fordonsidentifieringsnummer eller annan märkning för  identifiering inte har kunnat säkerställas vid en kontroll.
Tillfällig registrering ska inte beslutas om det finns ett  användningsförbud för fordonet enligt 11 § lagen (1976:206) om  felparkeringsavgift, 25 § lagen (1997:1137) om vägavgift för  vissa tunga fordon, 18 a § lagen (2004:629) om trängselskatt, 
6 kap. 1 § vägtrafikskattelagen (2006:227), 8 § lagen 
(2006:228) med särskilda bestämmelser om fordonsskatt eller 
44 § lagen (2024:172) om infrastrukturavgifter på väg.
Förordning (2024:196).
Underrättelseskyldighet
8 §
En myndighet som har anledning att anta att  förutsättningarna för en tillfällig registrering inte är  uppfyllda, ska anmäla detta till Transportstyrelsen.
11 kap. Särskilda fordonsskyltar
Skyltar för beskickningsfordon
1 §
Om ett fordon ägs av någon som enligt lagen (1976:661) om  immunitet och privilegier i vissa fall är undantagen från  skatt, ska fordonet tilldelas skyltar för beskickningsfordon.
2 §
Sammansättningen av tecken på skyltar för  beskickningsfordon bestäms av Regeringskansliet 
(Utrikesdepartementet) med hänsyn till det berörda landet och  den ställning som den som äger eller använder fordonet har. Om  dessa förhållanden ändras, ska fordonet tilldelas nya skyltar.
3 §
Regeringskansliet (Utrikesdepartementet) prövar frågor om  tilldelning av skyltar för beskickningsfordon och svarar även  för att dessa tillhandahålls.
4 §
Om skatteplikt inträder för fordonet, ska  Transportstyrelsen tillhandahålla registreringsskyltar för  fordonet. För tiden till dess att sådana skyltar har lämnats  ut ska Polismyndigheten tillhandahålla provisoriska registre-
ringsskyltar. Under den tiden får fordonet användas med dessa  skyltar.
5 §
Bestämmelserna i 3 kap. 5-8 §§ gäller i tillämpliga delar  i fråga om skyltar för beskickningsfordon.
Personliga fordonsskyltar
6 §
Med personliga fordonsskyltar avses skyltar med en  särskild teckenkombination.
7 §
Rätten att använda personliga fordonsskyltar för ett  registrerat fordon och förlängning av en sådan rätt upplåts av  Transportstyrelsen till ett pris som Trafikverket bestämmer.
8 §
Transportstyrelsen ska tillhandahålla personliga  fordonsskyltar när styrelsen har underrättats om vilket fordon  skyltarna ska användas för.
Transportstyrelsen prövar också frågan om utfärdande av nya  personliga fordonsskyltar.
9 §
Personliga fordonsskyltar får efter anmälan till  Transportstyrelsen flyttas över till ett annat fordon som ägs  av den som har rätt att använda dem. Hur skyltarna i övrigt  får användas framgår av föreskrifter som har meddelats med  stöd av 15 kap. 1 § andra stycket.
Rätten att använda personliga fordonsskyltar gäller i tio år  med möjlighet till förlängning med perioder om fem eller tio  år.
10 §
Bestämmelserna i 3 kap. 5-8 §§ gäller i tillämpliga delar  i fråga om personliga fordonsskyltar.
12 kap. Straffbestämmelser och omhändertagande av  skyltar
Ansvar
1 §
Till penningböter döms den som uppsåtligen eller av  oaktsamhet använder ett fordon i strid med
1. 2 kap. 13, 15 eller 16 §,
2. 3 kap. 5 §, 7 § första eller tredje stycket, 17 §, 18 §  jämförd med 3 kap. 5 § eller 7 § första eller tredje stycket,
3. 9 kap. 3 § första stycket, 6 § första stycket jämförd med 
3 kap. 5 § eller 7 § första eller tredje stycket,
4. 10 kap. 4 § första eller andra stycket jämförd med 3 kap. 
5 § eller 7 § första eller tredje stycket, eller
5. 11 kap. 5 § eller 10 § jämförd med 3 kap. 5 § eller 7 §  första eller tredje stycket.
Till samma straff döms ägaren av ett fordon, om han eller hon  uppsåtligen eller av oaktsamhet inte har gjort vad som  skäligen har kunnat krävas av honom eller henne för att hindra  att fordonet användes.
Den som innehar ett fordon med nyttjanderätt för obestämd tid  eller för en bestämd tid som understiger ett år och har  befogenhet att bestämma om förare av fordonet eller anlitar  någon annan förare än den som ägaren har utsett döms i ägarens  ställe enligt andra stycket.
2 §
Till penningböter döms den som uppsåtligen eller av  oaktsamhet bryter mot
1. 2 kap. 14 §,
2. 3 kap. 12 § eller 18 § jämförd med 3 kap. 12 §,
3. 5 kap. 13, 14 eller 15 §,
4. 9 kap. 7 §, eller
5. 5 § tredje stycket andra meningen.
Till samma straff döms den som uppsåtligen eller av oaktsamhet  bryter mot föreskrifter om skyltar eller märken som har  meddelats med stöd av 15 kap. 1 §.
3 §
En innehavare av en saluvagnslicens som uppsåtligen eller  av oaktsamhet låter någon annan obehörigen använda en  saluvagnsskylt döms till böter.
4 §
Den som vid en ansökan eller en anmälan enligt denna  förordning uppsåtligen eller av oaktsamhet lämnar en oriktig  uppgift döms till böter, om inte straff för gärningen kan  dömas ut enligt brottsbalken.
Omhändertagande av saluvagnsskyltar
5 §
En saluvagnsskylt får tas om hand av en polisman eller en  bilinspektör, om skylten används i strid med bestämmelserna i  denna förordning. När en sådan skylt tas om hand ska  Transportstyrelsen underrättas.
Den polisman eller bilinspektör som har tagit hand om  fordonets saluvagnsskyltar får medge att fordonet förs till  närmaste lämpliga uppställnings- eller avlastningsplats. Vid  en sådan färd ska ett bevis om medgivandet medföras.
13 kap. Prövningsförfarande
Beslutsmyndighet
1 §
Transportstyrelsen prövar frågor och fattar beslut enligt  denna förordning om inte något annat framgår av  bestämmelserna.
Omprövning av beslut
2 §
Transportstyrelsen får efter omprövning ändra ett beslut  som har fattats automatiserat. En begäran om omprövning av ett  sådant beslut ska göras skriftligen och ska ha kommit in till  Transportstyrelsen inom ett år från dagen för beslutet. Ett  beslut som har fattats automatiserat får också omprövas på  initiativ av Transportstyrelsen inom två månader från dagen  för beslutet.
Första stycket gäller inte avgifter som avses i 3 kap. 8 § och  som tas ut i samband med fordonsskatt samt avgifter som avses  i 9 kap. 9 § och som tas ut i samband med saluvagnsskatt.
3 §
Bestämmelser om ändring av beslut i andra fall än som  avses i 2 § finns i 37-39 §§ förvaltningslagen (2017:900).
Inhibition
4 §
Ett beslut enligt denna förordning gäller omedelbart, om  inte beslutsmyndigheten beslutar något annat.  Beslutsmyndigheten får bestämma att ett beslut som ska  omprövas tills vidare inte ska gälla (inhibition).
14 kap. Överklagande
1 §
I 40 § förvaltningslagen (2017:900) finns bestämmelser om  överklagande av beslut enligt denna förordning.
Följande beslut får dock inte överklagas:
1. utformningen av registreringsskyltar som ska  tillhandahållas för ett visst fordon,
2. Polismyndighetens ställningstagande som rör provisoriska  registreringsskyltar,
3. utformningen av skyltar för beskickningsfordon,
4. utformningen av personliga fordonsskyltar,
5. tilldelningen av registreringsnummer och av särskild  teckenkombination för personliga fordonsskyltar, och
6. Transportstyrelsens beslut enligt 15 kap. 7 § 2.
Ett beslut som har fattats automatiserat får inte överklagas  innan beslutsmyndigheten har omprövat det enligt 13 kap. 2 §.  Ett överklagande av ett sådant beslut innan det har omprövats  ska anses som en begäran om omprövning enligt nämnda  bestämmelse.
2 §
Transportstyrelsens beslut enligt 15 kap. 7 § 1 och 8 § 1  får överklagas hos regeringen.
15 kap. Bemyndiganden och beslut i enskilda fall
Bemyndiganden
1 §
Transportstyrelsen får meddela föreskrifter om
1. verkställigheten av lagen (2019:370) om fordons  registrering och användning samt denna förordning,
2. vilka handlingar och uppgifter som ska bifogas en anmälan  eller ansökan enligt denna förordning,
3. storleken på de avgifter som avses i 3 kap. 8 § och 9 kap. 
9 § och hur de ska tas ut,
4. att bestämmelserna i denna förordning om registrerade  importörer ska gälla även andra som bedriver yrkesmässig  import av fordon,
5. att bestämmelserna i denna förordning om yrkesmässiga  fordonstillverkare ska gälla även andra än dem som innehar ett  typgodkännande för fordon,
6. att ett annat motorfordon än ett sådant som avses i 2 kap. 
11 § får antecknas som utryckningsfordon i vägtrafikregistret,
7. undantag från kravet i 5 kap. 3 § och 6 kap. 1 § på att en  anmälan om ägarbyte respektive avregistrering ska ske på  fordonets registreringsbevis i original,
8. avgifter för ersättningsskyltar, provisoriska  registreringsskyltar och särskilda fordonsskyltar och för  ärendehandläggning enligt lagen om fordons registrering och  användning och föreskrifter som har meddelats med stöd av  lagen, och
9. undantag från denna förordning för fordon som tillhör  Försvarsmakten, Försvarets materielverk eller Försvarets  radioanstalt och som registrerats i vägtrafikregistret enligt 
2 kap. 3 a §.
Transportstyrelsen får meddela ytterligare föreskrifter om  registreringsbevis, utformningen av registreringsskyltar, hur  personliga fordonsskyltar får användas och om förfarandet i de  avseenden som regleras i denna förordning.  Förordning (2024:703).
2 §
Innan Transportstyrelsen meddelar föreskrifter med stöd av 
1 § första stycket 1, 3, 8 eller 9 eller ytterligare  föreskrifter om förfarandet med stöd av 1 § andra stycket ska  styrelsen höra
1. Försvarsmakten, om föreskrifterna avser registrering av  fordon som förs över från det militära fordonsregistret till  vägtrafikregistret,
2. Försvarsmakten, Försvarets materielverk och Försvarets  radioanstalt, om föreskrifterna avser fordon som registrerats  i vägtrafikregistret enligt 2 kap. 3 a §,
3. Polismyndigheten, om föreskrifterna avser myndighetens  verksamhet,
4. Regeringskansliet (Utrikesdepartementet), om föreskrifterna  avser avgifter för skyltar för beskickningsfordon, och
5. Tullverket, om föreskrifterna avser verkets verksamhet.
Förordning (2024:703).
2 a §
Innan Transportstyrelsen meddelar föreskrifter med stöd  av 1 § första stycket 4 ska Tullverket ges tillfälle att yttra  sig i fråga om import från en stat som inte är medlem i  Europeiska ekonomiska samarbetsområdet. Förordning (2024:703).
3 §
Föreskrifter som avses i 1 § första stycket 6 får meddelas  endast om det finns särskilda skäl och det kan ske utan fara  för trafiksäkerheten.
4 §
Skatteverket får meddela föreskrifter om ansökningar eller  anmälningar enligt 2 kap. 3 § första stycket 3, 5 kap. 3 §  andra stycket och 5 kap. 15 § om ändrad användning av fordon  samt om uppbörd av vägtrafikregisteravgift i samband med uttag  av saluvagnsskatt. Innan sådana föreskrifter meddelas ska  Transportstyrelsen ges tillfälle att yttra sig.
5 §
Polismyndigheten får meddela föreskrifter om förfarandet  vid omhändertagande av saluvagnsskyltar enligt 12 kap. 5 §.  Innan sådana föreskrifter meddelas ska Transportstyrelsen ges  tillfälle att yttra sig.
6 §
Försvarsmakten får meddela föreskrifter om begränsningar  av Transportstyrelsens uppgiftsskyldighet enligt 7 kap. 2 § 1.
Beslut i enskilda fall
7 §
Transportstyrelsen får i enskilda fall besluta
1. om undantag från plikten att registrera fordon och från  regler om användning av fordon i lagen (2019:370) om fordons  registrering och användning,
2. om undantag från bestämmelserna i 2 kap. 8 § och 4 kap. 
13 och 14 §§ för typgodkända fordon i slutserier,
3. att tilldela ett fordon ett annat registreringsnummer än  det som har tilldelats i samband med registreringen av  fordonet,
4. i en fråga som avses i 1 § första stycket 4-6,
5. om anslutning till vägtrafikregistret för direktanmälan,  och
6. att rätten till en personlig fordonsskylt får överlåtas på  någon annan.
8 §
Ett beslut om undantag enligt 7 § första stycket 1 får
1. förenas med villkor, och
2. meddelas endast om det finns särskilda skäl och undantaget  inte innebär en fara för trafiksäkerheten.
9 §
Om ett fordons skatteplikt påverkas, får ett beslut om  undantag enligt 7 § första stycket 1 meddelas endast om det  finns synnerliga skäl. Innan ett sådant beslut fattas ska  Skatteverket ges tillfälle att yttra sig.
Om en fråga om undantag enligt 7 § första stycket 1 är av  principiell betydelse eller om det annars finns särskild  anledning till det, ska ärendet tillsammans med yttranden från  Transportstyrelsen och Skatteverket överlämnas till regeringen  för avgörande.
10 §
Innan Transportstyrelsen i ett enskilt fall beslutar i en  fråga som avses i 1 § första stycket 4 i fråga om den som  importerar fordon från en stat som inte är medlem i Europeiska  ekonomiska samarbetsområdet, ska Tullverket ges tillfälle att  yttra sig.
11 §
Ett beslut enligt 7 § första stycket 3 får meddelas  endast om det finns synnerliga skäl.
Ett beslut enligt 7 § första stycket 5 får förenas med de  villkor som behövs.
Ett beslut enligt 7 § första stycket 6 får meddelas endast om  det finns särskilda skäl.
Beslut i enskilda fall i en fråga som avses i 1 § första  stycket 6 får meddelas endast om det finns särskilda skäl och  det kan ske utan fara för trafiksäkerheten.
12 §
Transportstyrelsen får återkalla ett beslut i ett enskilt  fall i en fråga som avses i 1 § första stycket 4 eller 5 om
1. någon import- eller tillverkningsverksamhet inte har  bedrivits under de senaste tolv månaderna,
2. medgivandet har utnyttjats i strid med bestämmelserna om  ansökan om registrering av fordon, eller
3. den som fått medgivandet på något annat sätt har visat sig  olämplig eller det annars finns någon särskild anledning att  återkalla beslutet om medgivande.
13 §
Säkerhetspolisen får i enskilda fall besluta om undantag  från 11 kap. 1 §, om det finns särskilda skäl som gäller  säkerheten. Innan ett sådant beslut fattas ska  Regeringskansliet (Utrikesdepartementet) och Polismyndigheten  ges tillfälle att yttra sig.
14 §
I 2 kap. 12 § fordonsförordningen (2009:211) finns  bestämmelser om att Transportstyrelsen i ett enskilt fall får  besluta att vissa fordon inte får registreras.
Övrigt
15 §
Transportstyrelsen ska fullgöra de uppgifter som Sverige  har enligt
1. artikel 7 i Europaparlamentets och rådets förordning 
(EU) 2019/631 av den 17 april 2019 om fastställande av normer  för koldioxidutsläpp för nya personbilar och för nya lätta  nyttofordon och om upphävande av förordningarna (EG)  nr 443/2009 och (EU) nr 510/2011,
2. artikel 13a i Europaparlamentets och rådets förordning 
(EU) 2019/1242 av den 20 juni 2019 om fastställande av normer  för koldioxidutsläpp från nya tunga fordon och om ändring av  Europaparlamentets och rådets förordningar (EG) nr 595/2009  och (EU) 2018/956 och rådets direktiv 96/53/EG, och
3. artikel 10 i kommissionens genomförandeförordning 
(EU) 2021/392 av den 4 mars 2021 om övervakning och  rapportering av uppgifter om koldioxidutsläpp från personbilar  och lätta nyttofordon i enlighet med Europaparlamentets och  rådets förordning (EU) 2019/631 och om upphävande av  genomförandeförordningarna (EU) nr 1014/2010, (EU)  nr 293/2012, (EU) 2017/1152 och (EU) 2017/1153.
Förordning (2024:998).
16 §
Transportstyrelsens rapportering till Europeiska  kommissionen enligt 15 § 2 ska inte omfatta sådana tunga  fordon som avses i artikel 3a.5 andra stycket i  Europaparlamentets och rådets förordning (EU) 2019/1242.
Förordning (2024:998).
Övergångsbestämmelser
2019:383
1. Denna förordning träder i kraft den 1 juli 2019.
2. I förordningen (2019:384) om upphävande av förordningen 
(2001:650) om vägtrafikregister finns bestämmelser om
a) ärenden som har inletts före ikraftträdandet,
b) godkännande vid en ursprungskontroll av ett fordon som har  meddelats före ikraftträdandet, och
c) överklagande av beslut.
2024:196
1. Denna förordning träder i kraft den 1 maj 2024.
2. Äldre föreskrifter gäller fortfarande för beslut om  användningsförbud och omhändertagande av ett fordons  registreringsskyltar som har meddelats före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.