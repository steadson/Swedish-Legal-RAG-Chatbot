Title: Lag (2022:700) om särskild kontroll av vissa utlänningar
SFS Number: Svensk författningssamling 2022:700
URL: https://www.riksdagen.se/sv/dokument-och-lagar/dokument/svensk-forfattningssamling/lag-2022700-om-sarskild-kontroll-av-vissa_sfs-2022-700/
Source Link: http://rkrattsbaser.gov.se/sfst?bet=2022:700
Amendment Register Link: http://rkrattsbaser.gov.se/sfsr?bet=2022:700
Ministry/Authority: Justitiedepartementet L4
Issued: 2022-06-02
Metadata: {"Utfärdad": "2022-06-02", "Ändrad": "t.o.m. SFS 2025:140"}

==================================================

Lag (2022:700) om särskild kontroll av vissa utlänningar
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2022:700
Departement/myndighet
:   
Justitiedepartementet L4
Utfärdad
:   
2022-06-02
Ändrad
:   
t.o.m. SFS 2025:140
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Utvisning och verkställighet av ett beslut om utvisning
3 kap. Förvar
4 kap. Uppsikt
5 kap. Tvångsmedel
6 kap. Gemensamma bestämmelser om handläggning
7 kap. Överklagande och nöjdförklaring
8 kap. Straff och åtal
Övergångsbestämmelser
1 kap. Inledande bestämmelser
Lagens innehåll
1 §
Denna lag innehåller bestämmelser om särskild kontroll av  vissa utlänningar.
Lagens tillämpningsområde
2 §
Om Säkerhetspolisen har ansökt om att en utlänning ska  utvisas enligt 2 kap. 1 § och utlänningen har ansökt om  uppehållstillstånd, statusförklaring, resedokument eller  ställning som varaktigt bosatt i Sverige, ska ansökningarna  handläggas tillsammans enligt denna lag. Detsamma gäller om  utlänningen ansöker om uppehållstillstånd, statusförklaring,  resedokument eller ställning som varaktigt bosatt i Sverige  under handläggningen av ärendet om utvisning.
3 §
En ansökan om uppehållstillstånd, statusförklaring,  resedokument eller ställning som varaktigt bosatt i Sverige  som görs av en utlänning som har utvisats enligt 2 kap. 1 §  ska handläggas enligt denna lag.
Tillämpliga bestämmelser i annan författning
4 §
Följande bestämmelser i utlänningslagen (2005:716) ska  tillämpas vid handläggning enligt denna lag:
1. 4 kap. 3-4 §§ om statusförklaring och resedokument,
2. 5 kap. 1-1 b, 2 a, 3-10 a, 12-16 och 17-19 §§ om  uppehållstillstånd, och
3. 6 kap. 3 § om arbetstillstånd.
5 §
I Europaparlamentets och rådets förordning (EU) nr 
604/2013 av den 26 juni 2013 om kriterier och mekanismer för  att avgöra vilken medlemsstat som är ansvarig för att pröva en  ansökan om internationellt skydd som en tredjelandsmedborgare  eller en statslös person har lämnat in i någon medlemsstat 
(Dublinförordningen) finns bestämmelser om överföring av  asylsökande som tillämpas gentemot andra EU-stater, Island,  Norge, Schweiz och Liechtenstein.
Uttryck i lagen
6 §
Med EES-medborgare och familjemedlem till EES-medborgare  avses i denna lag detsamma som i 1 kap. 3 b § andra stycket  och 3 a kap. 2 § utlänningslagen (2005:716).
Med flykting och alternativt skyddsbehövande avses detsamma  som i 4 kap. 1-2 c §§ utlänningslagen.
Skyndsam handläggning
7 §
Mål och ärenden enligt denna lag ska handläggas skyndsamt.
Proportionalitetsbedömning
8 §
En åtgärd enligt denna lag får vidtas endast om skälen för  åtgärden uppväger det intrång eller men i övrigt som åtgärden  innebär för utlänningen eller för något annat motstående  intresse.
2 kap. Utvisning och verkställighet av ett beslut om utvisning
Förutsättningar för att besluta om utvisning
1 §
En utlänning får utvisas ur Sverige enligt denna lag om  utlänningen
1. med hänsyn till vad som är känt om hans eller hennes  tidigare verksamhet och övriga omständigheter kan antas komma  att begå eller på annat sätt medverka till ett brott enligt  terroristbrottslagen (2022:666), eller
2. kan utgöra ett allvarligt hot mot Sveriges säkerhet.
Vem som får ansöka och besluta om utvisning
2 §
En ansökan om utvisning med stöd av 1 § görs av  Säkerhetspolisen. Ansökan ska ges in till Migrationsverket,  som beslutar i frågan.
Migrationsverkets beslut kan enligt 7 kap. 1 § överklagas till  regeringen.
3 §
Om Polismyndigheten eller Migrationsverket har anledning  att anta att förutsättningarna för ett beslut om utvisning  enligt 1 § är uppfyllda, ska myndigheterna skyndsamt anmäla  det till Säkerhetspolisen.
Innehållet i ett beslut om utvisning
4 §
I ett beslut om utvisning ska det anges till vilket land  utlänningen ska utvisas. Om det finns särskilda skäl, får mer  än ett land anges i beslutet.
Beslutet ska i övrigt innehålla de anvisningar som behövs för  att det ska kunna verkställas.
5 §
Ett beslut om utvisning ska innehålla ett förbud för  utlänningen att återvända till Sverige.
Återreseförbudet ska gälla utan tidsbegränsning eller under  viss tid. Om ett förbud gäller under viss tid ska utlänningen  upplysas om att det börjar löpa den dag han eller hon lämnar  Sverige.
Utlänningen ska alltid upplysas om den påföljd som en  överträdelse av återreseförbudet kan medföra enligt 8 kap. 
1 §.
Annan verkan av ett beslut om utvisning
6 §
När en utlänning utvisas enligt 1 § får den beslutande  myndigheten samtidigt återkalla en statusförklaring. Det som  sägs om återkallelse i 4 kap. 5 b och 5 c §§ utlänningslagen 
(2005:716) ska också tillämpas vid beslutet.
När en utlänning utvisas enligt 1 § ska den beslutande  myndigheten även återkalla ställning som varaktigt bosatt i  Sverige.
7 §
Ett uppehållstillstånd som en utlänning har beviljats  genom ett tidigare beslut upphör att gälla när han eller hon  utvisas enligt denna lag.
8 §
En ansökan från en utlänning om ställning som varaktigt  bosatt i Sverige ska avslås om utlänningen utvisas eller genom  ett tidigare beslut har utvisats enligt denna lag.
9 §
Om en utlänning under handläggningen av en ansökan om  utvisning enligt denna lag ansöker om uppehållstillstånd, ska  handläggningen av denna ansökan avvakta prövningen av  utvisningsfrågan om det rör sig om ett uppehållstillstånd som  får beviljas efter inresa i Sverige enligt
1. 5 b kap. utlänningslagen (2005:716) om uppehållstillstånd  för forskning, studier inom högre utbildning, viss praktik,  visst volontärarbete och au pair-arbete,
2. 6 a kap. utlänningslagen om EU-blåkort,
3. 6 b kap. utlänningslagen om tillstånd för företagsintern  förflyttning, ICT, eller
4. 6 c kap. utlänningslagen om tillstånd för säsongsarbete.
Detsamma gäller om utlänningen redan har ansökt om ett sådant  uppehållstillstånd när Säkerhetspolisen ansöker om att  utlänningen ska utvisas enligt 1 §.
Om utlänningen utvisas ska ansökan om uppehållstillstånd  enligt första och andra styckena anses förfallen när  utvisningsbeslutet får laga kraft eller det får verkställas  ändå. Avslås yrkandet om utvisning ska ansökan om  uppehållstillstånd handläggas enligt utlänningslagen. Om det  är regeringen som avslår yrkandet, ska ansökan om  uppehållstillstånd överlämnas till Migrationsverket för  prövning.
Muntlig handläggning hos Migrationsverket vid utvisning
10 §
Migrationsverket ska avgöra ett ärende om utvisning efter  muntlig handläggning, om sådan handläggning inte är uppenbart  obehövlig. Muntlig handläggning kan ske genom muntlig  förhandling eller i annan form.
Verkställande myndighet
11 §
Ett beslut om utvisning ska verkställas av  Säkerhetspolisen.
Säkerhetspolisen får uppdra åt Polismyndigheten att genomföra  verkställigheten. Det innebär dock inte att Säkerhetspolisens  ansvar som verkställande myndighet övergår till  Polismyndigheten.
Till vilket land utvisningen får verkställas
12 §
Ett beslut om utvisning ska verkställas genom att  utlänningen sänds till det land eller, om flera länder har  angetts, något av de länder som anges i beslutet.
En utlänning får alltid sändas till ett land som utlänningen  visar kan ta emot honom eller henne.
Hinder mot att verkställa utvisning
13 §
Ett beslut om utvisning får inte verkställas om det finns  ett sådant hinder mot verkställigheten som anges i 12 kap. 1-3 a §§ utlänningslagen (2005:716).
Inhibition och tidsbegränsat uppehållstillstånd
14 §
Om det har beslutats att en utlänning ska utvisas enligt  denna lag men det finns ett sådant hinder mot att verkställa  utvisningen som anges i 13 §, ska den beslutande myndigheten  förordna att beslutet tills vidare inte får verkställas 
(inhibition). Om det finns särskilda skäl får den beslutande  myndigheten i stället bevilja utlänningen ett tidsbegränsat  uppehållstillstånd. Ett tidsbegränsat uppehållstillstånd ska  gälla i högst ett år.
Detta gäller även om utvisningsbeslutet av någon annan  särskild anledning inte bör verkställas.
15 §
Har ett beslut om inhibition enligt 14 § meddelats, ska  utvisningsbeslutet och inhibitionsbeslutet prövas på nytt när  det finns skäl för det.
Så länge utvisningsbeslutet fortfarande gäller, men inte har  kunnat verkställas, ska Säkerhetspolisen till den beslutande  myndigheten anmäla om det finns ett behov eller inte av att på  nytt pröva utvisningsbeslutet. Anmälan ska göras före utgången  av oktober månad varje år, med början året efter det år då  beslutet meddelades.
16 §
Om regeringen vid prövning enligt 15 § första stycket  överväger att häva ett beslut om inhibition, ska det ansvariga  statsrådet, eller den tjänsteman som statsrådet bestämmer,  inhämta ett yttrande från Migrationsöverdomstolen.
I yttrandet ska Migrationsöverdomstolen särskilt ange om det  finns hinder enligt 13 § mot att verkställa en utvisning. Om  domstolen anser att det finns ett sådant hinder, får  regeringen inte avvika från den bedömningen.
17 §
Har utlänningen beviljats ett tidsbegränsat  uppehållstillstånd enligt 14 § ska Migrationsverket, när  tillståndet löper ut, pröva om det fortfarande finns ett  sådant hinder mot att verkställa utvisningen som anges i 13 §  eller om utvisningsbeslutet av någon annan särskild anledning  fortsatt inte bör verkställas. Om så är fallet ska  Migrationsverket besluta om inhibition eller, om det finns  särskilda skäl, bevilja utlänningen ett nytt tidsbegränsat  uppehållstillstånd enligt 14 §.
Förfarandet när ett beslut om utvisning inte kan verkställas
18 §
Om ett beslut om utvisning har lämnats till  Säkerhetspolisen för verkställighet och Säkerhetspolisen anser  att beslutet inte går att verkställa eller att ytterligare  besked behövs, ska Säkerhetspolisen anmäla det till den  myndighet som har fattat beslutet. Den beslutande myndigheten  ska då på nytt pröva om det finns ett sådant hinder mot att  verkställa utvisningen som anges i 13 § eller om  utvisningsbeslutet av någon annan särskild anledning inte bör  verkställas. Om så är fallet ska den beslutande myndigheten  förordna om inhibition eller, om det finns särskilda skäl,  bevilja utlänningen ett tidsbegränsat uppehållstillstånd  enligt 14 §.
19 §
Innan regeringen prövar en fråga enligt 18 § ska det  ansvariga statsrådet, eller den tjänsteman som statsrådet  bestämmer, inhämta ett yttrande från Migrationsöverdomstolen.
I yttrandet ska Migrationsöverdomstolen särskilt ange om det  finns hinder enligt 13 § mot att verkställa en utvisning. Om  domstolen anser att det finns ett sådant hinder, får  regeringen inte avvika från den bedömningen.
20 §
I avvaktan på regeringens beslut enligt 18 § får det  ansvariga statsrådet besluta om inhibition.
När ett beslut om utvisning ska verkställas
21 §
Om inte annat anges ska ett beslut om utvisning  verkställas så snart det är möjligt efter det att beslutet har  fått laga kraft eller utlänningen har lämnat en nöjdförklaring  enligt 7 kap. 20 §.
Detta gäller dock inte om ett beslut om inhibition eller  tidsbegränsat uppehållstillstånd har meddelats enligt 14, 17  eller 18 §.
När ett beslut om utvisning ska anses vara verkställt
22 §
Ett beslut om utvisning ska anses vara verkställt när  utlänningen lämnar Sverige.
Detta gäller dock inte om utlänningen utlämnas, överlämnas  eller överförs till en annan stat eller internationell domstol  eller tribunal inom ramen för ett straffrättsligt förfarande  med villkor om att utlänningen ska återföras till Sverige.
När ett beslut om utvisning upphör att gälla
23 §
Ett beslut om utvisning upphör att gälla när tiden för  ett återreseförbud enligt 5 § andra stycket löper ut.
Ny verkställighet av ett beslut om utvisning som inte har  upphört att gälla
24 §
Har ett beslut om utvisning verkställts, och påträffas  utlänningen därefter i Sverige, ska beslutet verkställas på  nytt om det inte enligt 23 § har upphört att gälla.
Utvisningsbeslutet får dock inte verkställas på nytt om  utlänningen
1. har återvänt efter att ha fått ett särskilt tillstånd  enligt 25 § till ett kort besök i Sverige, eller
2. efter återkomsten har beviljats ett tidsbegränsat  uppehållstillstånd enligt denna lag.
Särskilt tillstånd till ett kort besök
25 §
En utlänning som har meddelats ett återreseförbud enligt 
5 § första stycket får av regeringen ges ett särskilt  tillstånd att göra ett kort besök i Sverige, om besöket gäller  synnerligen viktiga angelägenheter.
Om det finns särskilda skäl, får ett sådant tillstånd ges  efter ansökan av någon annan än utlänningen.
Upphävande av ett återreseförbud
26 §
Om en EES-medborgare eller en familjemedlem till en sådan  medborgare har meddelats ett återreseförbud enligt 5 § första  stycket och det finns särskilda skäl för att förbudet inte  längre ska gälla, får regeringen helt eller delvis upphäva  förbudet.
Upphävande av ett verkställt beslut om utvisning
27 §
Regeringen får upphäva ett verkställt beslut om utvisning  enligt denna lag efter ansökan av utlänningen.
En ansökan om upphävande kan göras tidigast tio år efter det  att utvisningsbeslutet verkställdes.
En ansökan om uppehållstillstånd som ges in av en utlänning  vars beslut om utvisning har verkställts ska anses vara en  ansökan om att få beslutet upphävt enligt första stycket.
3 kap. Förvar
Förutsättningar för att ta en utlänning i förvar
1 §
En utlänning som har fyllt 18 år får tas i förvar, om det
1. är sannolikt att ett beslut om utvisning enligt 2 kap. 1 §  kommer att meddelas, eller
2. finns ett beslut om utvisning enligt 2 kap. 1 § och förvar  behövs för att förbereda eller genomföra verkställighet av  beslutet.
Utlänningen får dock tas i förvar endast om
1. det finns anledning att anta att utlänningen annars  avviker, håller sig undan eller på annat sätt hindrar  verkställigheten eller utövar brottslig verksamhet i Sverige,  eller
2. utlänningens identitet är oklar.
2 §
En utlänning som inte har fyllt 18 år får tas i förvar, om  det
1. är sannolikt att ett beslut om utvisning enligt 2 kap. 1 §  kommer att meddelas, eller
2. finns ett beslut om utvisning enligt 2 kap. 1 § och förvar  behövs för att förbereda eller genomföra verkställighet av  beslutet.
Utlänningen får dock tas i förvar endast om det finns en  betydande risk för att utlänningen annars avviker, håller sig  undan eller på annat sätt hindrar verkställigheten eller  utövar brottslig verksamhet i Sverige.
Vem som får besluta om förvar
3 §
Ett beslut om förvar meddelas av den behöriga myndigheten,  om inte annat följer av 4 §.
Behörig myndighet är Migrationsverket, om inte något annat  anges i tredje eller fjärde stycket.
Regeringen är behörig myndighet från det att ett överklagande  av ett beslut om utvisning har tagits emot av  Regeringskansliet och till dess regeringen har avslutat  handläggningen av överklagandet.
Säkerhetspolisen är behörig myndighet från det att myndigheten  har tagit emot ett beslut om utvisning för verkställighet till  dess det har verkställts.
4 §
När regeringen är behörig myndighet beslutar det ansvariga  statsrådet om förvar.
Regeringen får dock besluta att en utlänning fortsatt ska vara  tagen i förvar när regeringen omprövar ett beslut om förvar  enligt 11 §. Regeringen får även upphäva ett beslut om förvar.
Interimistiska beslut om förvar
5 §
Trots att Säkerhetspolisen ännu inte har ansökt om  utvisning enligt denna lag, får myndigheten besluta att en  utlänning ska tas i förvar, om det finns förutsättningar för  det enligt 1 eller 2 §.
Beslutet ska genast anmälas till Migrationsverket, som snarast  ska pröva om det ska fortsätta att gälla.
6 §
Om det inte finns tid att invänta den behöriga  myndighetens beslut om förvar och förutsättningar enligt 1  eller 2 § finns för att ta en utlänning i förvar, får  Säkerhetspolisen eller Polismyndigheten besluta att ta en  utlänning i förvar till dess den behöriga myndigheten har  meddelat ett beslut i frågan. Beslutet ska genast anmälas till  den behöriga myndigheten, som snarast ska pröva om beslutet  ska fortsätta att gälla.
I vissa fall får en polisman omhänderta en utlänning enligt 
11 § polislagen (1984:387) i väntan på Säkerhetspolisens eller  Polismyndighetens beslut om förvar.
Om kontroll av en utlänning görs med hjälp av en  tulltjänsteman, en kustbevakningstjänsteman eller en särskilt  förordnad passkontrollant, har de samma rätt att omhänderta  utlänningen som en polisman. Omhändertagandet ska genast  anmälas till en polisman för prövning av om åtgärden ska  bestå.
Förvarstidens längd
7 §
Förvar ska pågå under så kort tid som möjligt.
8 §
En utlänning som har fyllt 18 år får inte hållas i förvar  enligt 1 § första stycket 2 under längre tid än ett år. Om det  är sannolikt att verkställigheten av utvisningsbeslutet kommer  att ta längre tid än så på grund av bristande samarbete från  utlänningen, för att det tar tid att skaffa nödvändiga  handlingar eller av något annat väsentligt skäl som hänför sig  till verkställigheten, får dock utlänningen hållas i förvar i  som längst ytterligare två år.
Om en utlänning återförs till Sverige på grund av att  verkställigheten har misslyckats, ska tiden om ett år räknas  från det att utlänningen på nytt anländer till Sverige.  Utlänningen får dock aldrig hållas i förvar längre tid än tre  år.
9 §
En utlänning som inte har fyllt 18 år får inte hållas i  förvar längre tid än 72 timmar. Om det finns synnerliga skäl  får utlänningen dock hållas i förvar under ytterligare 72  timmar.
Ny prövning av ett beslut om förvar
10 §
Den behöriga myndigheten ska pröva ett beslut om förvar  enligt 1 § första stycket 1 på nytt inom fyra veckor från den  dagen då beslutet verkställdes. Har förvarsbeslutet föregåtts  av ett interimistiskt beslut om förvar, ska tidsfristen räknas  från när det beslutet verkställdes.
Den behöriga myndigheten ska pröva ett beslut om förvar enligt 
1 § första stycket 2 på nytt inom tre månader från den dagen  då utvisningsbeslutet fick laga kraft eller utlänningen  lämnade en nöjdförklaring enligt 7 kap. 20 § eller den senare  tidpunkt då förvarsbeslutet verkställdes.
Om utlänningen är kvar i förvar ska en ny prövning fortlöpande  ske inom de tider som anges i första respektive andra stycket.
Om ett beslut om förvar inte prövas på nytt inom föreskriven  tid, upphör beslutet att gälla.
Skyldighet att ompröva ett beslut om förvar
11 §
Om Migrationsverket eller regeringen beslutar om  utvisning av en utlänning som hålls i förvar, ska myndigheten  också pröva om utlänningen fortsatt ska vara tagen i förvar.  Myndigheten får vid en sådan omprövning i stället besluta att  ställa en utlänning under uppsikt enligt 4 kap. 1 §.
Detta gäller också om regeringen upphäver ett beslut om  utvisning och återförvisar eller överlämnar ärendet till  Migrationsverket för handläggning. En ny prövning ska därefter  göras av Migrationsverket. Prövningen ska göras inom fyra  veckor från regeringens beslut.
Skyldighet att upphäva ett beslut om förvar
12 §
Om det inte längre finns skäl för ett beslut om förvar,  ska den behöriga myndigheten omedelbart upphäva beslutet.
Muntlig handläggning vid förvar
13 §
Muntlig handläggning vid förvar genomförs av den  myndighet som beslutar om förvar.
14 §
Om ett beslut om förvar inte har föregåtts av muntlig  handläggning, ska sådan handläggning genomföras så snart som  möjligt efter det att beslutet har verkställts.
Detta gäller inte interimistiska beslut enligt 5 eller 6 §  eller om regeringen är behörig myndighet.
15 §
När ett beslut om förvar ska prövas på nytt ska det  hållas en muntlig förhandling.
16 §
I ett ärende om förvar som handläggs av regeringen får  det ansvariga statsrådet, eller den tjänsteman som statsrådet  bestämmer, besluta om en muntlig förhandling och uppdra åt  Migrationsöverdomstolen att hålla förhandlingen.
Vid den muntliga förhandlingen ska utlänningen höras.  Regeringskansliet får bestämma att även andra personer ska  höras. En representant för Regeringskansliet ska närvara vid  förhandlingen.
Utlänningen ska vid förhandlingen få tillfälle att redogöra  för sin ståndpunkt och uttala sig om de omständigheter som  åberopas i ärendet.
Verkställighet av ett beslut om förvar
17 §
Ett beslut om förvar ska verkställas av Säkerhetspolisen.
Säkerhetspolisen får uppdra åt Polismyndigheten att verkställa  beslutet. Det innebär dock inte att Säkerhetspolisens ansvar  som verkställande myndighet övergår till Polismyndigheten.
18 §
En utlänning som har fyllt 18 år och som är tagen i  förvar ska placeras i en kriminalvårdsanstalt eller ett häkte.  Utlänningen får dock tillfälligt förvaras i en polisarrest.
För behandlingen av en utlänning som har placerats i en  kriminalvårdsanstalt, ett häkte eller en polisarrest gäller  häkteslagen (2010:611). Utlänningen ska beviljas de lättnader  och förmåner som kan medges med hänsyn till ordningen och  säkerheten inom anstalten, häktet eller arresten.
19 §
En utlänning som inte har fyllt 18 år och som är tagen i  förvar ska placeras i sådana förvarslokaler som  Migrationsverket ansvarar för enligt 11 kap. 2 § första  stycket utlänningslagen (2005:716).
Utlänningen får hållas avskild från andra som har tagits i  förvar om det är nödvändigt för ordningen och säkerheten i  förvarslokalen. Ett beslut om avskiljande meddelas av  Migrationsverket. Beslutet ska omprövas så ofta det finns  anledning till det.
För behandlingen av en utlänning som har placerats i  Migrationsverkets förvarslokaler gäller i övrigt 11 kap.  utlänningslagen om myndighetens behandling av utlänningar som  hålls i förvar.
Ett beslut om förvar upphör efter utresa
20 §
Ett beslut om förvar upphör att gälla när utlänningen  lämnar Sverige.
4 kap. Uppsikt
Förutsättningar för att ställa en utlänning under uppsikt
1 §
En utlänning som har fyllt 18 år får, under de  förutsättningar som anges i 3 kap. 1 §, ställas under uppsikt  i stället för att tas i förvar.
En utlänning som inte har fyllt 18 år får, under de  förutsättningar som anges i 3 kap. 2 §, ställas under uppsikt  i stället för att tas i förvar.
Vad ett beslut om uppsikt innebär
2 §
Ett beslut om uppsikt kan innebära att en utlänning är
1. förbjuden att lämna ett visst område (vistelseområdet),
2. skyldig att på vissa tider anmäla sig hos Polismyndigheten 
(anmälningsskyldighet), eller
3. skyldig att lämna ifrån sig sitt pass eller annan  identitetshandling.
Vem som får besluta om uppsikt
3 §
Ett beslut om uppsikt meddelas av den myndighet som är  behörig enligt 3 kap. 3 §, om inte annat anges i 4 §.  Migrationsöverdomstolen får besluta om uppsikt när den prövar  ett överklagat beslut om förvar.
4 §
När regeringen är behörig myndighet beslutar det ansvariga  statsrådet om uppsikt.
Regeringen får dock besluta att en utlänning fortsatt ska stå  under uppsikt när den omprövar ett beslut om uppsikt enligt 
10 §. Regeringen får även upphäva ett beslut om uppsikt.
Interimistiska beslut om uppsikt
5 §
Trots att Säkerhetspolisen inte har ansökt om utvisning,  får myndigheten besluta att en utlänning ska ställas under  uppsikt, om det finns förutsättningar för det enligt 1 §.
Beslutet ska genast anmälas till Migrationsverket, som snarast  ska pröva om beslutet ska fortsätta att gälla.
Innehållet i ett beslut om uppsikt
6 §
I ett beslut om uppsikt ska det anges vilka förbud och  skyldigheter som uppsikten innebär och, i den utsträckning som  det är relevant,
1. vilket vistelseområde som utlänningen förbjuds att lämna,
2. hur ofta utlänningen ska anmäla sig hos Polismyndigheten  och på vilken ort skyldigheten ska fullgöras, och
3. vilka pass eller andra identitetshandlingar som utlänningen  ska lämna till Polismyndigheten.
Migrationsverket, Migrationsöverdomstolen, regeringen eller  det ansvariga statsrådet får uppdra åt Säkerhetspolisen att  ange de närmare villkoren för uppsikten.
Beslut enligt första och andra styckena ska delges  utlänningen.
7 §
Ett pass eller en annan identitetshandling som en  utlänning har överlämnat enligt ett beslut om uppsikt ska utan  dröjsmål lämnas vidare till Säkerhetspolisen.
Säkerhetspolisen ska lämna tillbaka handlingen till  utlänningen om uppsiktsbeslutet upphör eller om det annars  inte längre finns skäl för att behålla handlingen.
Ny prövning av ett beslut om uppsikt
8 §
Den behöriga myndigheten ska pröva ett beslut om uppsikt  på nytt var sjätte månad, så länge utlänningen står under  uppsikt.
Om ett beslut om uppsikt inte prövas på nytt inom föreskriven  tid, upphör beslutet att gälla.
Ändring av ett beslut om uppsikt
9 §
Säkerhetspolisen får, om det på grund av ändrade  förhållanden finns skäl för det, besluta om undantag från och  om tillfälliga lättnader i ett beslut om uppsikt.
Skyldighet att ompröva ett beslut om uppsikt
10 §
Om Migrationsverket eller regeringen beslutar om  utvisning av en utlänning som står under uppsikt, ska  myndigheten också pröva om utlänningen fortsatt ska stå under  uppsikt.
Skyldighet att upphäva ett beslut om uppsikt
11 §
Om det inte längre finns skäl för ett beslut om uppsikt,  ska den behöriga myndigheten omedelbart upphäva beslutet.
Muntlig handläggning vid uppsikt
12 §
Muntlig handläggning vid uppsikt genomförs av den  myndighet som beslutar om uppsikt.
När ett beslut om uppsikt ska prövas på nytt ska det hållas en  muntlig förhandling, om det inte med hänsyn till utredningens  art eller andra omständigheter framstår som uppenbart att en  sådan förhandling saknar betydelse.
13 §
I ett ärende om uppsikt som handläggs av regeringen får  det ansvariga statsrådet, eller den tjänsteman som statsrådet  bestämmer, besluta om en muntlig förhandling och uppdra åt  Migrationsöverdomstolen att hålla förhandlingen.
Vid den muntliga förhandlingen ska utlänningen höras.  Regeringskansliet får bestämma att även andra personer ska  höras. En representant för Regeringskansliet ska närvara vid  förhandlingen.
Utlänningen ska vid förhandlingen få tillfälle att redogöra  för sin ståndpunkt och uttala sig om de omständigheter som  åberopas i ärendet.
Ett beslut om uppsikt upphör efter utresa
14 §
Ett beslut om uppsikt upphör att gälla när utlänningen  lämnar Sverige.
5 kap. Tvångsmedel
Användning av tvångsmedel
1 §
De tvångsmedel som anges i 2-3 a och 5-7 §§ får användas  om ett beslut om utvisning enligt denna lag tills vidare inte  kan verkställas på grund av ett beslut om inhibition eller ett  tidsbegränsat uppehållstillstånd.
Detta gäller också om ett beslut om avvisning eller utvisning  enligt 8 eller 8 a kap. utlänningslagen (2005:716) inte kan  verkställas och utlänningen skulle kunna utvisas enligt 2 kap. 
1 §.
Lag (2025:140)
.
Anmälningsskyldighet och förbud att lämna ett vistelseområde
2 §
Utlänningen får åläggas anmälningsskyldighet. Utlänningen  får samtidigt förbjudas att lämna ett vistelseområde.
Husrannsakan, genomsökning på distans, kroppsvisitation,  kroppsbesiktning och upptagning av fingeravtryck och andra  underlag
3 §
Utlänningen får utsättas för husrannsakan, genomsökning på  distans, kroppsvisitation eller kroppsbesiktning, om det är av  betydelse för att klarlägga om
1. utlänningen tillhör eller verkar för en organisation eller  grupp som planlägger eller förbereder brott enligt  terroristbrottslagen (2022:666) eller om det finns en risk för  att utlänningen kan komma att engagera sig i en sådan  organisation eller grupp,
2. det finns risk för att utlänningen själv planlägger eller  förbereder brott som avses i 1, eller
3. det finns risk för att utlänningen själv eller tillsammans  med andra medverkar i eller på annat sätt främjar ett  allvarligt brott som rör Sveriges säkerhet.
I sådana fall är det också tillåtet att ta fingeravtryck,  fotografi och video av utlänningen.
I fråga om sådana åtgärder gäller i övrigt 28 kap.  rättegångsbalken. Det som sägs om den som är skäligen  misstänkt ska då i stället avse utlänningen.
Lag (2025:140)
.
3 a §
Om fingeravtryck, fotografi eller video har tagits  enligt 3 § andra stycket får Säkerhetspolisen besluta om ny  upptagning, om det finns särskilda skäl och om  förutsättningarna enligt 3 § är uppfyllda.
Lag (2025:140)
.
Tillfälligt omhändertagande av elektronisk  kommunikationsutrustning
4 §
Om en polisman vid Säkerhetspolisen vid en husrannsakan,  kroppsvisitation eller kroppsbesiktning enligt 3 § första  stycket påträffar elektronisk kommunikationsutrustning, får  polismannen tillfälligt omhänderta utrustningen och undersöka  den.
Egendomen ska lämnas tillbaka så snart det inte längre finns  skäl för åtgärden, dock senast 24 timmar efter  omhändertagandet.
Lag (2024:567)
.
Kopiering
4 a §
Innehållet i en elektronisk kommunikationsutrustning som  omhändertagits med stöd av 4 § får kopieras, om det krävs för  ett sådant ändamål som avses i 3 § första stycket. Detsamma  gäller handlingar som påträffas vid en husrannsakan eller en  genomsökning på distans.
Lag (2024:567)
.
Hemlig avlyssning eller hemlig övervakning av elektronisk  kommunikation
5 §
Om det finns särskilda skäl får ett tillstånd till hemlig  avlyssning av elektronisk kommunikation eller, om det är  tillräckligt, hemlig övervakning av elektronisk kommunikation  meddelas enligt 27 kap. rättegångsbalken för ett sådant  ändamål som avses i 3 § första stycket.
Ett tillstånd till hemlig övervakning av elektronisk  kommunikation enligt 27 kap. 19 § första stycket  rättegångsbalken får också meddelas i syfte att kunna  lokalisera en utlänning som inte har fullgjort sin  anmälningsskyldighet.
I fråga om hemlig avlyssning av elektronisk kommunikation och  hemlig övervakning av elektronisk kommunikation gäller i  övrigt 27 kap. rättegångsbalken. Det som sägs om den som är  skäligen misstänkt ska då i stället avse utlänningen.
Lag (2024:331)
.
Hemlig kameraövervakning
6 §
Om det finns särskilda skäl får ett tillstånd till hemlig  kameraövervakning meddelas enligt 27 kap. rättegångsbalken för  ett sådant ändamål som avses i 3 § första stycket. Ett  tillstånd får avse endast en plats där en utlänning  regelbundet kan antas komma att uppehålla sig eller en plats  där brott som anges i 3 § första stycket kan antas komma att  planläggas eller förberedas.
I fråga om hemlig kameraövervakning gäller i övrigt 27 kap.  rättegångsbalken. Det som sägs om den som är skäligen  misstänkt ska då i stället avse utlänningen.
Postkontroll
7 §
Om det finns särskilda skäl får ett tillstånd att hålla  kvar och närmare undersöka, öppna och granska försändelser som  finns hos ett befordringsföretag och som har ställts till  utlänningen eller som har avsänts av honom eller henne 
(postkontroll) meddelas för ett sådant ändamål som avses i 3 §  första stycket.
Vem som får ansöka och besluta om användning av tvångsmedel
8 §
Säkerhetspolisen får hos Migrationsverket ansöka om att en  utlänning ska åläggas anmälningsskyldighet enligt 2 § eller en  sådan skyldighet tillsammans med ett förbud att lämna  vistelseområdet. Ett beslut om sådant tvångsmedel får meddelas  om förutsättningarna i 1 § är uppfyllda.
Säkerhetspolisen får hos Migrationsverket även ansöka om  godkännande att
1. enligt 10 § besluta om husrannsakan, genomsökning på  distans, kroppsvisitation, kroppsbesiktning eller upptagning  av fingeravtryck, fotografi eller video, eller
2. enligt 11 § ansöka om tillstånd till hemlig avlyssning av  elektronisk kommunikation, hemlig övervakning av elektronisk  kommunikation, hemlig kameraövervakning eller postkontroll.
Ett godkännande enligt andra stycket 1 och 2 får ges om  förutsättningarna i 1, 3 och 5-7 §§ är uppfyllda.
Lag (2025:140)
.
9 §
I samband med att regeringen beslutar om inhibition eller  tidsbegränsat uppehållstillstånd i ett ärende om  verkställighet enligt 2 kap. 18 § får regeringen
1. ålägga en utlänning anmälningsskyldighet enligt 2 § eller  en sådan skyldighet tillsammans med ett förbud att lämna  vistelseområdet om förutsättningarna i 1 § är uppfyllda, eller
2. godkänna att Säkerhetspolisen får vidta de åtgärder som  anges i 8 § andra stycket 1 och 2 om förutsättningarna i 1, 3  och 5-7 §§ är uppfyllda.
Innan regeringen som första instans beslutar om  anmälningsskyldighet ska det ansvariga statsrådet, eller den  tjänsteman som statsrådet bestämmer, inhämta ett yttrande från  Migrationsöverdomstolen.
Beslut om husrannsakan, genomsökning på distans,  kroppsvisitation, kroppsbesiktning och upptagning av  fingeravtryck och andra underlag
10 §
Säkerhetspolisen får efter ett godkännande enligt 8 §  andra stycket 1, 9 § första stycket 1 eller 16 § tredje  stycket besluta om husrannsakan, genomsökning på distans,  kroppsvisitation, kroppsbesiktning eller upptagning av  fingeravtryck, fotografi eller video. Ett beslut om sådant  tvångsmedel får meddelas om förutsättningarna i 3 § är  uppfyllda.
Lag (2025:140)
.
Beslut om ett tillstånd till hemliga tvångsmedel
11 §
Säkerhetspolisen får efter ett godkännande enligt 8 §  andra stycket 2, 9 § första stycket 2 eller 16 § tredje  stycket hos Stockholms tingsrätt ansöka om ett tillstånd till  hemlig avlyssning av elektronisk kommunikation, hemlig  övervakning av elektronisk kommunikation, hemlig  kameraövervakning eller postkontroll.
Ett tillstånd får meddelas om förutsättningarna i 5-7 §§ är  uppfyllda. Rättens beslut gäller omedelbart.
Vid prövning av en fråga om tillstånd till hemlig avlyssning  av elektronisk kommunikation, hemlig övervakning av  elektronisk kommunikation eller hemlig kameraövervakning  tillämpas 27 kap. 26-30 §§ rättegångsbalken om offentliga  ombud. På förfarandet tillämpas även i övrigt bestämmelserna i  rättegångsbalken.
Beslutens giltighetstid
12 §
Ett beslut enligt 8 eller 9 § gäller i längst tre år från  dagen för utvisnings- eller avvisningsbeslutet.
Innehållet i ett beslut om anmälningsskyldighet
13 §
I ett beslut om anmälningsskyldighet eller en sådan  skyldighet tillsammans med ett förbud att lämna  vistelseområdet ska det anges
1. hur ofta utlänningen ska anmäla sig hos Polismyndigheten  och på vilken ort skyldigheten ska fullgöras, och
2. vilket vistelseområde som utlänningen förbjuds att lämna.
Beslutande myndighet får uppdra åt Säkerhetspolisen att  utforma de närmare villkoren för hur anmälningsskyldigheten  ska fullgöras.
Beslut enligt första och andra styckena ska delges  utlänningen.
Interimistiska beslut om anmälningsskyldighet
14 §
Om Säkerhetspolisen upphäver ett beslut om förvar enligt 
3 kap. 12 § får myndigheten besluta om anmälningsskyldighet  enligt 2 §, om det inte finns tid att avvakta den beslutande  myndighetens ställningstagande enligt 2 kap. 18 § när det  gäller frågan om det finns hinder mot att verkställa ett  beslut om utvisning.
Beslutet gäller omedelbart och ska delges utlänningen.
Säkerhetspolisen ska genast anmäla ett beslut enligt första  stycket till den beslutande myndigheten, som snarast ska pröva  om åtgärden ska bestå. Om den beslutande myndigheten  konstaterar att det inte finns skäl för åtgärden, ska den  upphäva beslutet.
Innehållet i ett tillstånd till postkontroll
15 §
I ett tillstånd till postkontroll får rätten besluta att  en försändelse som kommer in till ett befordringsföretag ska  hållas kvar till dess att den närmare har undersökts eller  öppnats eller granskats. Av tillståndet ska det framgå vilka  försändelser som tillståndet omfattar.
Ett tillstånd ska meddelas att gälla för en viss tid, längst  en månad från dagen då förordnandet delgavs  befordringsföretaget.
Beslutet ska innehålla en underrättelse om att information om  åtgärden inte får lämnas till någon utan medgivande av  Säkerhetspolisen.
Fortsatt användning av tvångsmedel
16 §
Säkerhetspolisen får även efter utgången av den i 12 §  angivna treårsfristen hos Stockholms tingsrätt ansöka enligt 
8 § första och andra styckena om användning av de tvångsmedel  som anges i 2, 3 och 5-7 §§ (fortsatt användning av  tvångsmedel).
Ett beslut om fortsatt användning av tvångsmedlen i 2 § får  meddelas om förutsättningarna i 1 § är uppfyllda och det finns  risk för att utlänningen begår eller på annat sätt medverkar  till brott som anges i 2 kap. 1 § 1 eller annat brott mot  Sveriges säkerhet.
Ett godkännande av fortsatt användning av tvångsmedlen i 3 och 
5-7 §§ får meddelas om förutsättningarna i 1, 3 och 5-7 §§ är  uppfyllda och det finns risk för att utlänningen begår eller  på annat sätt medverkar till brott som anges i 2 kap. 1 § 1  eller annat brott mot Sveriges säkerhet.
Beslutet ska delges utlänningen.
17 §
Rättens beslut enligt 16 § gäller för en viss tid, längst  tre år.
Om det finns skäl för det får rätten besluta om fortsatt  användning av tvångsmedlen för tiden fram till dess att  ärendet har avgjorts slutligt.
Om ett tidigare meddelat beslut om användning av tvångsmedel  gäller då ärendet avgörs, får rätten bestämma att det nya  beslutet ska börja tillämpas först när giltighetstiden för det  tidigare beslutet har löpt ut.
18 §
I fråga om förfarandet vid rätten vid ett beslut om  fortsatt användning av tvångsmedel gäller det som är  föreskrivet om åtal för brott för vilket inte är föreskrivet  lindrigare straff än fängelse i sex månader.
En skriftlig berättelse eller en uppteckning eller upptagning  av en sådan berättelse som avses i 35 kap. 14 §  rättegångsbalken får dock åberopas som bevis. Bestämmelsen i 
10 kap. 3 § andra stycket andra meningen offentlighets- och  sekretesslagen (2009:400) gäller vidare inte och beslutet får  grundas även på handlingar eller annat material som enligt  första stycket samma paragraf inte får lämnas ut till parter.
Ändring eller upphävande av ett beslut om tvångsmedel
19 §
Säkerhetspolisen får, om det på grund av ändrade  förhållanden finns skäl för det, i fråga om ett beslut om  anmälningsskyldighet eller en sådan skyldighet tillsammans med  ett förbud att lämna vistelseområdet
1. medge undantag eller tillfälliga lättnader, eller
2. besluta att anmälningsskyldigheten ska fullgöras på annan  ort eller veckodag.
Säkerhetspolisen får också, om det på grund av ändrade  förhållanden finns skäl för det, upphäva ett beslut enligt 
16 §.
Efter ansökan av Säkerhetspolisen får den myndighet som har  beslutat enligt 8 eller 9 § upphäva beslutet eller göra andra  ändringar i det än som anges i första stycket.
Efter ansökan av Säkerhetspolisen får rätten göra andra  ändringar i ett beslut enligt 16 § än som anges i första  stycket.
Granskning och förstöring
20 §
En upptagning eller uppteckning som har gjorts vid hemlig  avlyssning av elektronisk kommunikation, hemlig övervakning av  elektronisk kommunikation eller hemlig kameraövervakning ska  granskas snarast möjligt. Granskningen får utföras endast av  rätten, Säkerhetspolisen, Polismyndigheten eller en åklagare.
Upptagningar och uppteckningar ska bevaras så länge som de  behövs i de delar de är av betydelse för kontrollen av  utlänningen. I övrigt ska de förstöras så snart som möjligt.
Uppgifter från upptagningar och uppteckningar som med stöd av 
23 § får användas vid en förundersökning ska dock bevaras så  länge förundersökningen inte har lagts ner eller, om åtal har  väckts, till dess målet har avgjorts slutligt. De ska därefter  förstöras. Uppgifter från upptagningar eller uppteckningar som  med stöd av 23 § får användas för något annat ändamål ska dock  bevaras så länge som de behövs för det nya ändamålet. De ska  därefter förstöras.
21 §
En försändelse som omfattas av ett tillstånd till  postkontroll ska undersökas snarast möjligt. Försändelsen får  inte närmare undersökas, och inte heller öppnas eller granskas  av någon annan än rätten, Säkerhetspolisen, Polismyndigheten  eller en åklagare.
När undersökningen har slutförts ska en försändelse som finns  hos ett befordringsföretag sändas till den som försändelsen är  ställd till.
22 §
Om en handling påträffas vid husrannsakan, genomsökning  på distans, kroppsvisitation eller kroppsbesiktning får den  inte närmare undersökas och inte heller öppnas eller granskas  av någon annan än rätten, Säkerhetspolisen, Polismyndigheten  eller en åklagare. Efter anvisning av Säkerhetspolisen får  dock en sakkunnig eller någon annan som anlitas vidta  åtgärden.
Om kopiering har gjorts enligt 4 a § ska kopian förstöras när  den inte längre behövs för Säkerhetspolisens  underrättelseverksamhet eller brottsutredande verksamhet.
Lag (2024:567)
.
Användning av överskottsinformation
23 §
Om det inte finns hinder enligt andra bestämmelser får  Säkerhetspolisen besluta att uppgifter som har kommit fram vid  hemlig avlyssning av elektronisk kommunikation, hemlig  övervakning av elektronisk kommunikation, hemlig  kameraövervakning eller postkontroll får användas för annat  ändamål än det som har legat till grund för åtgärden.
När ett beslut om tvångsmedel upphör
24 §
Ett beslut enligt 8, 9 eller 16 § upphör att gälla om  utvisnings- eller avvisningsbeslutet har verkställts eller  upphävts.
Skyldighet att upphäva ett beslut om hemliga tvångsmedel
25 §
Om det inte längre finns skäl för ett beslut om hemlig  avlyssning av elektronisk kommunikation, hemlig övervakning av  elektronisk kommunikation, hemlig kameraövervakning eller  postkontroll ska Säkerhetspolisen eller rätten upphäva  beslutet.
Pass eller andra identitetshandlingar
26 §
När en utvisning enligt denna lag kan komma i fråga får  Säkerhetspolisen, Polismyndigheten eller Migrationsverket  besluta att omhänderta utlänningens pass eller andra  identitetshandlingar. Om utlänningen inte samarbetar får  Migrationsverket begära hjälp av Polismyndigheten med att  verkställa beslutet.
Omhändertagandet ska hävas om det beslutas att utvisning inte  ska ske. I annat fall ska omhändertagandet gälla till dess att  utvisningsbeslutet har verkställts.
Omhändertagna handlingar ska utan dröjsmål överlämnas till  Säkerhetspolisen, som ska häva omhändertagandet om det inte  längre finns skäl för det.
27 §
För att söka efter en utlännings pass eller andra  identitetshandlingar får husrannsakan göras hos utlänningen.  Utlänningen får också kroppsvisiteras i detta syfte.
Säkerhetspolisen får fatta ett beslut om en sådan åtgärd. Om  Polismyndigheten har fått i uppdrag att verkställa ett beslut  om utvisning får även den fatta ett sådant beslut.
I fråga om sådana åtgärder gäller i övrigt 28 kap.  rättegångsbalken. Det som sägs om den som är skäligen  misstänkt ska då i stället avse utlänningen.
Migrationsverkets upptagning av fingeravtryck, fotografi och  video
28 §
När en utlännings rätt att vistas i Sverige handläggs  enligt denna lag får Migrationsverket ta fingeravtryck,  fotografi och video av utlänningen. Om utlänningen inte  samarbetar får Migrationsverket begära hjälp av  Polismyndigheten eller Säkerhetspolisen med att verkställa  beslutet.
Lag (2025:140)
.
28 a §
Om fingeravtryck, fotografi eller video har tagits  enligt 28 § får upptagning göras på nytt om det finns  särskilda skäl och endast om förutsättningarna i 28 § är  uppfyllda. Om utlänningen inte samarbetar får Migrationsverket  begära hjälp av Polismyndigheten eller Säkerhetspolisen med  att verkställa beslutet.
Lag (2025:140)
.
Omhändertagande av en utlänning
29 §
När ett beslut om utvisning enligt denna lag ska  verkställas får utlänningen omhändertas av Säkerhetspolisen  eller i förekommande fall Polismyndigheten, om det är  nödvändigt för att verkställigheten av beslutet ska kunna  förberedas eller genomföras.
Utlänningen får omhändertas under högst 24 timmar. Om det  finns särskilda skäl får utlänningen dock vara omhändertagen  under ytterligare 24 timmar. Under denna tid får utlänningen  förvaras i ett häkte eller en polisarrest endast om han eller  hon har fyllt 18 år.
Andra åtgärder för att underlätta verkställighet
30 §
När en utlänning har omhändertagits enligt 29 § eller har  tagits i förvar enligt 3 kap. 1 eller 2 § för att  verkställigheten av ett beslut om utvisning ska kunna  förberedas eller genomföras, får Säkerhetspolisen eller  Polismyndigheten vidta sådana åtgärder som behövs för att  utlänningen ska få nödvändiga handlingar för verkställigheten  eller för att utlänningens identitet eller medborgarskap ska  kunna klarläggas. Säkerhetspolisen eller Polismyndigheten får  också ta fingeravtryck av och fotografera utlänningen i ett  sådant syfte.
6 kap. Gemensamma bestämmelser om handläggning
Muntlig handläggning hos en förvaltningsmyndighet
1 §
Vid muntlig handläggning ska de omständigheter som behöver  klarläggas utredas noggrant.
Utlänningen ska få tillfälle att redogöra för sin ståndpunkt  och uttala sig om de omständigheter som åberopas i ärendet.
2 §
Vid en muntlig förhandling ska utlänningen höras. Den  myndighet som ska hålla den muntliga förhandlingen får  bestämma att även andra personer ska höras.
Muntlig förhandling i Migrationsöverdomstolen
3 §
Innan Migrationsöverdomstolen yttrar sig till regeringen  ska domstolen hålla en muntlig förhandling.
Migrationsöverdomstolen behöver dock inte hålla någon muntlig  förhandling om en sådan är uppenbart obehövlig, när frågan  gäller
1. att häva ett beslut om inhibition enligt 2 kap. 16 § första  stycket,
2. att ompröva möjligheten att verkställa ett beslut om  utvisning enligt  
2 kap. 19 § första stycket,
3. att regeringen ska besluta om anmälningsskyldighet enligt 
5 kap. 9 §, eller
4. ett överklagande som avser endast ett beslut om inhibition,  tidsbegränsat uppehållstillstånd eller användning av  tvångsmedel enligt 7 kap. 2 §.
4 §
Vid en muntlig förhandling ska utlänningen höras.  Migrationsöverdomstolen får bestämma att även andra personer  ska höras vid förhandlingen. Utlänningen ska få tillfälle att  ange sin ståndpunkt och uttala sig om de omständigheter som  åberopas i ärendet.
När en muntlig förhandling hålls innan Migrationsöverdomstolen  yttrar sig enligt 7 kap. 14 § andra stycket över ett beslut om  utvisning, inhibition, tidsbegränsat uppehållstillstånd eller  användning av tvångsmedel, ska Säkerhetspolisen och  Migrationsverket
1. redogöra för omständigheterna i ärendet,
2. lämna andra upplysningar som behövs för att förhandlingen  ska kunna genomföras, och
3. ges tillfälle att ställa frågor till utlänningen och andra  som hörs i ärendet.
5 §
När Migrationsöverdomstolen håller en muntlig förhandling  enligt 3 kap. 16 § eller 4 kap. 13 § får rätten bestå av en  lagfaren ledamot. I övrigt tillämpas de regler som allmänt  gäller för handläggning av mål i kammarrätt.
Offentligt biträde
6 §
Om det inte måste antas att utlänningen saknar behov av  biträde, ska ett offentligt biträde förordnas i mål och  ärenden om
1. utvisning,
2. användning av tvångsmedel enligt 5 kap. 8 eller 9 §,
3. verkställighet av utvisning,
a) när ett beslut om inhibition eller tidsbegränsat  uppehållstillstånd har meddelats, eller
b) om frågan gäller förvar och utlänningen har hållits i  förvar i mer än tre dagar.
Utöver detta ska ett offentligt biträde förordnas för en  utlänning som inte har fyllt 18 år och som saknar  vårdnadshavare i Sverige, om utlänningen är tagen i förvar  eller har ansökt om uppehållstillstånd som flykting eller  alternativt skyddsbehövande.
7 §
I ärenden hos regeringen fattas beslut om offentligt  biträde av Regeringskansliet.
8 §
Till offentligt biträde ska det förordnas en advokat som  är lämplig för uppdraget. Om det finns särskilda skäl, får i  stället någon annan lämplig person som har avlagt de  kunskapsprov som krävs för behörighet till domaranställning  utses.
Har utlänningen själv föreslagit någon som är behörig för  uppdraget som offentligt biträde, ska han eller hon förordnas  om det inte finns särskilda skäl mot det.
Ett offentligt biträde får inte sätta någon annan i sitt  ställe.
Uppgiftsskyldighet
9 §
Det som sägs i 17 kap. 1 och 2 §§ utlänningslagen 
(2005:716) om skyldighet för socialnämnden och hälso- och  sjukvårdsmyndighet att i vissa fall lämna ut uppgifter gäller  även i mål och ärenden enligt denna lag. Skyldigheten att  lämna uppgifter enligt 17 kap. 1 § utlänningslagen gäller  också i förhållande till regeringen.
Dokumentation och motivering av beslut
10 §
Ett beslut enligt denna lag ska vara skriftligt. I 32 §  förvaltningslagen (2017:900) finns bestämmelser om motivering  av beslut. Bestämmelserna ska tillämpas även i  Säkerhetspolisens och Polismyndighetens verksamhet enligt  denna lag.
Kostnadsansvar
11 §
En utlänning som har utvisats får åläggas skyldighet att  betala kostnaden för sin egen resa till den ort dit han eller  hon sänds genom en myndighets försorg.
Bestämmelser i utlänningslagen
12 §
Följande bestämmelser i utlänningslagen (2005:716) ska  tillämpas vid handläggning av mål och ärenden enligt denna  lag:
1. 13 kap. 5-7 §§ om inställelse till muntlig förhandling hos  förvaltningsmyndighet,
2. 13 kap. 11 § om tolkersättning,
3. 13 kap. 12 § om rättelse av beslut på grund av oriktig  uppgift, och
4. 13 kap. 15 och 16 §§ om dna-analys.
7 kap. Överklagande och nöjdförklaring
Beslut om utvisning, uppehållstillstånd, statusförklaring och  närliggande frågor
1 §
Migrationsverkets beslut i fråga om utvisning,  uppehållstillstånd, statusförklaring, resedokument och  ställning som varaktigt bosatt i Sverige får överklagas till  regeringen.
Beslut om inhibition, tidsbegränsat uppehållstillstånd och  användning av tvångsmedel
2 §
Migrationsverkets beslut i fråga om inhibition,  tidsbegränsat uppehållstillstånd och användning av tvångsmedel  enligt 5 kap. 8 § får överklagas till regeringen.
Beslut om förvar eller uppsikt
3 §
Säkerhetspolisens beslut om förvar eller uppsikt får  överklagas till Migrationsöverdomstolen. Detta gäller dock  inte myndighetens interimistiska beslut enligt 3 kap. 5 §  första stycket, 6 § första stycket eller 4 kap. 5 § första  stycket.
Migrationsverkets beslut i fråga om förvar eller uppsikt får  överklagas till Migrationsöverdomstolen.
4 §
Ett statsråds beslut om förvar eller uppsikt får  överklagas till Högsta förvaltningsdomstolen.
5 §
Beslut i fråga om förvar eller uppsikt får överklagas  särskilt och utan begränsning till viss tid.
6 §
Migrationsverkets beslut i särskilda fall om behandlingen  eller placeringen av en utlänning som hålls i förvar får  överklagas till Migrationsöverdomstolen.
Beslut om biträde, ersättning och jäv
7 §
Ett beslut av Säkerhetspolisen, Migrationsverket eller  Regeringskansliet får överklagas särskilt till  Migrationsöverdomstolen när beslutet avser
1. offentligt biträde,
2. ersättning i ett ärende som handläggs enligt denna lag,
3. avvisande av ombud eller biträde, eller
4. jäv.
8 §
Migrationsverkets beslut om ersättning för kostnad för  dna-analys får överklagas till Migrationsöverdomstolen.
Migrationsöverdomstolens beslut
9 §
Migrationsöverdomstolens beslut enligt denna lag får inte  överklagas.
Övriga beslut får inte överklagas
10 §
Ett beslut som meddelas enligt denna lag av en  förvaltningsmyndighet får inte överklagas i andra fall än de  som anges i detta kapitel.
Säkerhetspolisens rätt att överklaga beslut
11 §
Säkerhetspolisen får överklaga Migrationsverkets beslut  om beslutet kan överklagas enligt denna lag och går  Säkerhetspolisen emot.
12 §
Säkerhetspolisen får överklaga en domstols beslut om  tillstånd till hemliga tvångsmedel enligt 5 kap. 11 § och om  fortsatt användning av tvångsmedel enligt 5 kap. 16 §. Sådana  beslut överklagas i den ordning som anges i rättegångsbalken.
Parter vid ett överklagande
13 §
Vid ett överklagande är Migrationsverket och  Säkerhetspolisen utlänningens motparter vid handläggningen i  Migrationsöverdomstolen och hos regeringen.
Förfarandet vid Migrationsöverdomstolen efter överklagande  till regeringen
14 §
Om Migrationsverkets beslut när det gäller utvisning,  inhibition, tidsbegränsat uppehållstillstånd eller användning  av tvångsmedel enligt 5 kap. 8 § överklagas, ska  Migrationsverket lämna över handlingarna i ärendet till  Migrationsöverdomstolen.
Migrationsöverdomstolen ska sedan med ett eget yttrande lämna  handlingarna vidare till regeringen. I yttrandet ska det i  förekommande fall anges särskilt om det enligt 2 kap. 13 §  finns hinder mot att verkställa en utvisning.
15 §
Om Migrationsöverdomstolen anser att det enligt 2 kap. 
13 § finns ett hinder mot att verkställa en utvisning, får  regeringen inte avvika från den bedömningen.
Handläggning enligt utlänningslagen av vissa överklaganden
16 §
Om Migrationsverket har avslagit både en ansökan om  utvisning enligt denna lag och en ansökan från utlänningen om  uppehållstillstånd, statusförklaring, resedokument eller  ställning som varaktigt bosatt i Sverige, ska ett överklagande  från utlänningen handläggas enligt utlänningslagen (2005:716).  Detta gäller dock inte om också Säkerhetspolisen överklagar  Migrationsverkets beslut.
Överlämnande av vissa ärenden
17 §
Om regeringen handlägger ett ärende om utvisning och  utlänningen ansöker om uppehållstillstånd, statusförklaring,  resedokument eller ställning som varaktigt bosatt i Sverige,  får regeringen upphäva det överklagade beslutet och överlämna  ärendet till Migrationsverket för handläggning. Detta gäller  dock inte när det gäller sådana ansökningar om  uppehållstillstånd som avses i 2 kap. 9 § första stycket.
18 §
Om regeringen beslutar att en utlänning inte ska utvisas  och utlänningen har ansökt om uppehållstillstånd,  statusförklaring, resedokument eller ställning som varaktigt  bosatt i Sverige, får regeringen överlämna ärendet i dessa  delar till Migrationsverket för prövning enligt  utlänningslagen (2005:716).
Det framgår av 2 kap. 9 § tredje stycket att regeringen i  vissa fall ska överlämna en ansökan om uppehållstillstånd till  Migrationsverket när regeringen beslutar att en utlänning inte  ska utvisas.
Rättsprövning
19 §
Enligt 2 a § lagen (2006:304) om rättsprövning av vissa  regeringsbeslut har en EES-medborgare eller en familjemedlem  till en sådan medborgare rätt att hos Högsta  förvaltningsdomstolen ansöka om rättsprövning av ett beslut om  utvisning enligt denna lag.
Nöjdförklaring
20 §
En utlänning som har rätt att överklaga ett beslut om  utvisning kan förklara att han eller hon avstår från att  överklaga beslutet med tillhörande återreseförbud 
(nöjdförklaring).
21 §
En nöjdförklaring lämnas inför Migrationsverket.
En nöjdförklaring får också lämnas inför
1. Polismyndigheten, eller
2. chefen för en kriminalvårdsanstalt eller chefen för ett  häkte eller någon annan tjänsteman där som har förordnats att  ta emot en sådan förklaring.
Vid en nöjdförklaring som lämnas enligt andra stycket, ska ett  vittne närvara. Det krävs också att den som tar emot  förklaringen har tillgång till en utskrift av  utvisningsbeslutet eller ett bevis om vad beslutet innehåller.
22 §
En nöjdförklaring kan inte tas tillbaka. Om utlänningen  har överklagat beslutet när nöjdförklaringen lämnas, ska han  eller hon genom nöjdförklaringen anses ha tagit tillbaka sitt  överklagande. Om utlänningen har ansökt om uppehållstillstånd,  statusförklaring, resedokument eller ställning som varaktigt  bosatt i Sverige, ska han eller hon genom nöjdförklaringen  anses ha tagit tillbaka sin ansökan.
8 kap. Straff och åtal
Straff och åtalsprövning
1 §
Till fängelse i högst två år eller, om brottet är ringa,  till böter döms en utlänning som uppehåller sig i Sverige  trots att han eller hon enligt ett verkställt beslut om  utvisning enligt denna lag inte har haft rätt att återvända  hit. Detta gäller dock inte om utlänningen har flytt hit för  att undgå sådan förföljelse som avses i 4 kap. 1 §  utlänningslagen (2005:716).
Är brottet ringa ska åtal för ett sådant brott inte väckas  annat än om det är motiverat från allmän synpunkt.
2 §
Till fängelse i högst två år döms den som hjälper en  utlänning, för vilken ett återreseförbud enligt 2 kap. 5 §  gäller, att komma in i Sverige.
För försök eller förberedelse till ett sådant brott döms till  ansvar enligt 23 kap. brottsbalken.
3 §
Till fängelse i högst två år eller, om brottet är ringa,  till böter döms en utlänning som bryter mot en  anmälningsskyldighet eller ett förbud att lämna  vistelseområdet som har beslutats enligt 5 kap. 8, 9 eller 
16 §.
4 §
Till fängelse i högst ett år döms den som hindrar eller  försöker hindra verkställighet av ett beslut om utvisning  enligt denna lag.
Åtalsmedgivande
5 §
Medan regeringen handlägger frågan om utvisning enligt  denna lag, får åtal inte väckas mot utlänningen utan  regeringens medgivande.
Övergångsbestämmelser
2022:700
1. Denna lag träder i kraft den 1 juli 2022.
2. Genom lagen upphävs lagen (1991:572) om särskild  utlänningskontroll.
3. Om ett beslut om förvar har meddelats och verkställts före  ikraftträdandet, ska den första nya prövningen enligt 3 kap. 
10 § som görs därefter göras senast vid den tidpunkt då en ny  prövning skulle ha gjorts enligt äldre bestämmelser.
4. Bestämmelsen i 1 kap. 3 § tillämpas även vid ett beslut om  utvisning som har meddelats före ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
5. Bestämmelsen i 2 kap. 8 § tillämpas även vid ett beslut om  utvisning som har meddelats före ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
6. Bestämmelsen i 2 kap. 14 § tillämpas även vid ett beslut om  utvisning som har meddelats före ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
7. Bestämmelsen i 2 kap. 25 § första stycket tillämpas även  vid ett beslut om återreseförbud som har meddelats före  ikraftträdandet enligt
a) 2 § första stycket och 4 § den upphävda lagen,
b) 3 § andra stycket och 4 § lagen (1989:530) om åtgärder för  att förebygga våldsdåd med internationell bakgrund,
c) 47 § andra stycket och 49 § utlänningslagen (1980:376),  eller
d) 34 § första stycket utlänningslagen (1954:193).
8. Bestämmelsen i 2 kap. 26 § tillämpas även vid ett beslut om  återreseförbud som har meddelats före ikraftträdandet enligt
a) 2 § första stycket och 4 § den upphävda lagen,
b) 3 § andra stycket och 4 § lagen (1989:530) om åtgärder för  att förebygga våldsdåd med internationell bakgrund,
c) 47 § andra stycket och 49 § utlänningslagen (1980:376),  eller
d) 34 § första stycket utlänningslagen (1954:193).
9. Bestämmelsen i 2 kap. 27 § tillämpas även vid ett beslut om  utvisning som har meddelats före ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
10. Bestämmelsen i 3 kap. 1 § första stycket 2 tillämpas även  vid ett beslut om utvisning som har meddelats före  ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
11. Bestämmelsen i 3 kap. 2 § första stycket 2 tillämpas även  vid ett beslut om utvisning som har meddelats före  ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
12. Bestämmelsen i 5 kap. 1 § första stycket tillämpas även  vid ett beslut om utvisning som har meddelats före  ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
13. Bestämmelsen i 8 kap. 1 § första stycket tillämpas även  vid ett beslut om utvisning som har meddelats före  ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
14. Bestämmelsen i 8 kap. 2 § första stycket tillämpas även  vid ett beslut om återreseförbud som har meddelats före  ikraftträdandet enligt
a) 2 § första stycket och 4 § den upphävda lagen,
b) 3 § andra stycket och 4 § lagen (1989:530) om åtgärder för  att förebygga våldsdåd med internationell bakgrund,
c) 47 § andra stycket och 49 § utlänningslagen (1980:376),  eller
d) 34 § första stycket utlänningslagen (1954:193).
15. Bestämmelsen i 8 kap. 3 § tillämpas även vid ett beslut om  anmälningsplikt som har meddelats före ikraftträdandet enligt 
11, 11 a eller 14 § den upphävda lagen.
16. Bestämmelsen i 8 kap. 4 § tillämpas även vid ett beslut om  utvisning som har meddelats före ikraftträdandet enligt
a) 1 § och 2 § första stycket den upphävda lagen,
b) 3 § lagen (1989:530) om åtgärder för att förebygga våldsdåd  med internationell bakgrund,
c) 47 § utlänningslagen (1980:376),
d) 3 § lagen (1973:162) om särskilda åtgärder till  förebyggande av vissa våldsdåd med internationell bakgrund,  eller
e) 29 § första stycket 5 och 30 § andra stycket  utlänningslagen (1954:193).
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.