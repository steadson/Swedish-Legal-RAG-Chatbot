Title: Lag (2025:520) om internationell verkställighet i brottmål
SFS Number: Svensk författningssamling 2025:520
URL: https://www.riksdagen.se/sv/dokument-och-lagar/dokument/svensk-forfattningssamling/lag-2025520-om-internationell-verkstallighet-i_sfs-2025-520/
Source Link: http://rkrattsbaser.gov.se/sfst?bet=2025:520
Amendment Register Link: http://rkrattsbaser.gov.se/sfsr?bet=2025:520
Ministry/Authority: Justitiedepartementet BIRS
Issued: 2025-05-22
Metadata: {"Utfärdad": "2025-05-22"}

==================================================

Lag (2025:520) om internationell verkställighet i brottmål
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2025:520
Departement/myndighet
:   
Justitiedepartementet BIRS
Utfärdad
:   
2025-05-22
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Allmänna bestämmelser
2 kap. Verkställighet i en annan stat av en svensk dom på  frihetsberövande påföljd
3 kap. Verkställighet i Sverige av en utländsk dom på  frihetsberövande påföljd
4 kap. Verkställighet i en annan stat av ett svenskt  bötesstraff eller beslut om förverkande
5 kap. Verkställighet i Sverige av ett utländskt bötesstraff  eller beslut om förverkande
6 kap. Särskilda bestämmelser om verkställighet i Sverige  enligt brottmålsdomskonventionen
7 kap. Övriga bestämmelser
Övergångsbestämmelser
1 kap. Allmänna bestämmelser
Lagens innehåll och tillämplighet
1 §
Denna lag innehåller bestämmelser om internationellt  samarbete om verkställighet av frihetsberövande påföljder,  bötesstraff och beslut om förverkande. Bestämmelserna avser
- verkställighet i en annan stat av en svensk dom på frihets-
berövande påföljd (2 kap.),
- verkställighet i Sverige av en utländsk dom på frihets-
berövande påföljd (3 kap.),
- verkställighet i en annan stat av ett svenskt bötesstraff  eller beslut om förverkande (4 kap.),
- verkställighet i Sverige av ett utländskt bötesstraff eller  beslut om förverkande (5 kap.),
- särskilda bestämmelser om verkställighet i Sverige enligt  brottmålsdomskonventionen (6 kap.), och
- övriga bestämmelser (7 kap.).
2 §
Denna lag gäller inte om någon av följande lagar är  tillämplig:
1. lagen (1963:193) om samarbete med Danmark, Finland, Island  och Norge angående verkställighet av straff m.m., eller
2. lagen (2015:96) om erkännande och verkställighet av  frihetsberövande påföljder inom Europeiska unionen.
I lagen (2009:1427) om erkännande och verkställighet av  bötesstraff inom Europeiska unionen finns bestämmelser om  verkställighet av bötesstraff i vissa fall.
Bestämmelser om verkställighet av beslut om förverkande i  vissa fall finns i
1. lagen (2011:423) om erkännande och verkställighet av beslut  om förverkande i vissa fall, och
2. Europaparlamentets och rådets förordning (EU) 2018/1805 av  den 14 november 2018 om ömsesidigt erkännande av beslut om  frysning och beslut om förverkande och den tillhörande lagen 
(2020:968) med kompletterande bestämmelser till EU:s  förordning om ömsesidigt erkännande av beslut om frysning och  beslut om förverkande.
3 §
I fråga om verkställighet av beslut om förverkande i  förhållande till Förenade kungariket kompletterar följande  bestämmelser i lagen avdelning XI (artiklarna 656-689) i del 3  om brottsbekämpning och straffrättsligt samarbete i avtalet om  handel och samarbete mellan Europeiska unionen och Europeiska  atomenergigemenskapen, å ena sidan, och Förenade konungariket  Storbritannien och Nordirland, å andra sidan:
- 4 kap. 2 §, 3 § första stycket 2 och andra stycket, 4 §, 5 §  första stycket och 7 § första stycket,
- 5 kap. 4 § tredje stycket, 6 § första stycket, 8 § första  stycket 2, 11 § första, tredje och fjärde styckena, 13 § och 
14 § tredje stycket, och
- 7 kap. 9 §.
Uttryck i lagen
4 §
I denna lag avses med
1. svensk dom på frihetsberövande påföljd: en av svensk  domstol meddelad lagakraftvunnen dom, eller ett av svensk  domstol meddelat lagakraftvunnet beslut, som avser fängelse  eller överlämnande till rättspsykiatrisk vård,
2. svenskt bötesstraff: en av svensk domstol meddelad  lagakraftvunnen dom, eller ett av svensk myndighet utfärdat  och godkänt strafföreläggande eller föreläggande av  ordningsbot, som avser böter enligt 25 kap. brottsbalken,
3. svenskt beslut om förverkande: ett av svensk domstol  meddelat lagakraftvunnet beslut, eller ett av svensk myndighet  utfärdat och godkänt strafföreläggande eller föreläggande av  ordningsbot, om förverkande
a) som avser
- vinster från ett brott, eller
- egendom som någon har tagit emot som ersättning för  kostnader i samband med ett brott eller värdet av den mottagna  ersättningen,
b) som avser egendom
- som har använts eller varit avsedd att användas som  hjälpmedel vid brott,
- som har framställts genom brott,
- vars användande utgör brott,
- som någon har tagit befattning med på ett sätt som utgör  brott, eller
- som på annat liknande sätt har varit föremål för brott,  eller
c) som meddelats med stöd av 36 kap. 5 eller 6 § brottsbalken,
4. utländsk dom på frihetsberövande påföljd: ett  lagakraftvunnet avgörande som efter ett straffrättsligt  förfarande har meddelats av en domstol i en annan stat och som  avser fängelse eller någon annan frihetsberövande åtgärd under  en begränsad eller obegränsad tid på grund av en gärning som  är straffbar i den staten,
5. utländskt bötesstraff: ett lagakraftvunnet avgörande som  efter ett straffrättsligt förfarande har meddelats av en  domstol i en annan stat och som avser en skyldighet för en  fysisk person att betala ett penningbelopp på grund av en  gärning som är straffbar i den staten,
6. utländskt beslut om förverkande: ett lagakraftvunnet  avgörande som efter ett straffrättsligt förfarande har  meddelats av en domstol i en annan stat och som avser ett  slutligt berövande av egendom när domstolen
a) förklarat att egendomen har utgjort
- vinster från ett brott, eller
- ersättning för kostnader i samband med ett brott eller  värdet av den mottagna ersättningen,
b) förklarat att förverkandet avser egendom
- som har använts eller varit avsedd att användas som  hjälpmedel vid brott,
- som har framställts genom brott,
- vars användande utgör brott,
- som någon har tagit befattning med på ett sätt som utgör  brott, eller
- som på annat liknande sätt har varit föremål för brott,  eller
c) förklarat att egendomen härrör från brottslig verksamhet  enligt regler som motsvarar bestämmelserna i 36 kap. 5 eller 
6 § brottsbalken,
7. utländsk utevarodom: ett avgörande enligt 4, 5 eller 6 som  inte behöver ha fått laga kraft, när avgörandet har meddelats  efter talan av annan än den dömde eller den som beslutet om  förverkande gäller och utan att han eller hon varit  personligen närvarande vid förhandling i saken inför domstol.
Avgöranden som har meddelats av en domstol i en annan stat  enligt första stycket 5 och 6 a och b ska likställas med  avgöranden som i den staten meddelats av en myndighet efter  ett straffrättsligt förfarande, i den utsträckning det har  avtalats i en internationell överenskommelse som är bindande  för Sverige. Detsamma gäller sådana avgöranden som har  meddelats efter ett förfarande som i den internationella  överenskommelsen likställs med ett straffrättsligt förfarande.
Föreskrifter om tillämpningen av denna lag
5 §
Regeringen eller den myndighet som regeringen bestämmer  kan med stöd av 8 kap. 7 § regeringsformen meddela närmare  föreskrifter om tillämpningen av denna lag.
2 kap. Verkställighet i en annan stat av en svensk dom på  frihetsberövande påföljd
Förutsättningar för verkställighet i en annan stat
1 §
För att en svensk dom på frihetsberövande påföljd ska få  verkställas i en annan stat krävs att
1. den dömde
a) befinner sig i Sverige eller den andra staten,
b) är medborgare eller bosatt i den andra staten, och
c) har samtyckt till att verkställigheten överförs,
2. den dömdes sociala återanpassning underlättas av att  verkställigheten överförs,
3. den andra staten har medgett att verkställigheten överförs,  och
4. det i övrigt är lämpligt.
2 §
Den dömdes samtycke enligt 1 § 1 c krävs inte om
1. den dömde
a) har flytt till den andra staten för att undandra sig  verkställighet av påföljden,
b) har återvänt till den andra staten med vetskap om påföljden  eller det straffrättsliga förfarandet mot honom eller henne,  eller
c) efter att påföljden verkställts kommer att avvisas eller  utvisas till den andra staten till följd av ett  lagakraftvunnet beslut enligt 8 kap. 2, 3 eller 6 § eller 8  a kap. utlänningslagen (2005:716), eller
2. det har avtalats i en internationell överenskommelse som  gäller mellan Sverige och den andra staten.
Framställning om verkställighet
3 §
En framställning om verkställighet i en annan stat av en  svensk dom på frihetsberövande påföljd görs av Kriminalvården.
Framställningen ska överlämnas till Regeringskansliet.  Framställningen får också skickas direkt till behörig  myndighet i den andra staten om detta har avtalats i en  internationell överenskommelse som gäller mellan Sverige och  den andra staten eller om den staten annars tillåter det.
Kriminalvårdens prövning och beslut
4 §
Efter svar på en framställning enligt 3 § ska  Kriminalvården, om inte något annat följer av 7 kap. 3 §,  pröva om domen ska sändas över till den andra staten för att  verkställas där.
En prövning enligt första stycket ska också göras om en annan  stat lämnar en framställning till Sverige om att en svensk dom  på frihetsberövande påföljd ska sändas över till den staten  för verkställighet.
5 §
Kriminalvården ska, innan beslut fattas enligt 4 §, fråga  den dömde om hans eller hennes inställning till att  verkställigheten överförs till den andra staten.
Om den dömde befinner sig i den andra staten och samtycke till  överförande av verkställigheten inte krävs enligt 2 § gäller i  stället att han eller hon om möjligt ska tillfrågas om sin  inställning till att verkställigheten överförs.
Den dömde ska upplysas om innebörden av att ett samtycke  lämnas.
Tvångsmedel
6 §
Om den dömde befinner sig i den andra staten får  Kriminalvården, i avvaktan på den statens beslut om att den  svenska domen på frihetsberövande påföljd får verkställas där,  begära att den staten anhåller den dömde eller vidtar någon  annan åtgärd för att säkerställa att han eller hon stannar  kvar på dess territorium.
Upphävande av beslut
7 §
Kriminalvården får upphäva ett beslut om att sända över en  dom enligt 4 § fram till dess verkställigheten av domen  påbörjas i den andra staten.
8 §
Kriminalvården ska genast upphäva ett beslut om att sända  över en dom enligt 4 § om påföljden inte längre får  verkställas i Sverige. Ett sådant beslut om upphävande ska  fattas även om verkställigheten har påbörjats i den andra  staten.
Verkställighet i Sverige
9 §
Om en framställning om verkställighet har gjorts enligt 
3 §, får verkställighet av den påföljd som avses i domen inte  påbörjas i Sverige. Om verkställigheten pågår när  framställningen görs, får verkställigheten fortsätta här till  dess den dömde transporteras till den andra staten enligt 
10 §.
Om den dömde, efter det att en framställning om verkställighet  har gjorts, häktas i ett annat mål, tillämpas 8 §  strafftidslagen (2018:1251).
Om Kriminalvården enligt 7 § har upphävt ett beslut om att  sända över en dom till en annan stat för att verkställas där,  får verkställighet av påföljden fortsätta eller påbörjas i  Sverige. Detsamma gäller om Kriminalvården har återkallat en  framställning eller om den andra staten har avslagit  framställningen eller underrättat Kriminalvården om att verk-
ställigheten av andra skäl inte kan ske där.
Överförande och transport av den dömde
10 §
Om den dömde befinner sig i Sverige när beslutet enligt 
4 § får laga kraft ska han eller hon så snart som möjligt  överföras till den andra staten.
Kriminalvården ska se till att den dömde transporteras till  den stat där påföljden ska verkställas. Vid en sådan transport  tillämpas följande bestämmelser i häkteslagen (2010:611):
- 4 kap. 4 § om kroppsvisitation,
- 4 kap. 10 § första stycket om användning av fängsel, och
- 8 kap. 2 a § om möjligheten att i vissa fall begära hjälp av  Polismyndigheten.
Om det är nödvändigt för att transporten ska kunna genomföras,  får Polismyndigheten hålla den dömde i förvar, dock längst  under 96 timmar.
Specialitetsprincipen
11 §
Om den dömde befinner sig i Sverige och inte har samtyckt  till att verkställigheten överförs, ska det i beslutet enligt 
4 § ställas upp villkor om att den dömde i den andra staten  inte utan tillstånd enligt 12 § får åtalas, dömas eller  berövas sin frihet för något annat brott som begicks före  överförandet än det brott för vilket personen överförts.
I beslutet ska det upplysas om att den dömde får åtalas, dömas  eller berövas sin frihet trots villkoren enligt första  stycket, om den dömde
1. efter det att han eller hon blivit frigiven haft möjlighet  att lämna den andra staten, men inte gjort det inom en  sammanhängande tid av 45 dagar eller den kortare tid som har  avtalats i en internationell överenskommelse som gäller mellan  Sverige och den andra staten, eller
2. återvänt till den andra staten efter att ha lämnat den.
Den dömde får inte överföras enligt 10 § innan den andra  staten utfäst sig att följa villkoren enligt första stycket.  Någon utfästelse krävs inte om villkoren har avtalats i en  internationell överenskommelse som gäller mellan Sverige och  den andra staten.
12 §
Regeringen ger tillstånd till en annan stat att i fall  som avses i 11 § åtala, döma eller på annat sätt beröva den  dömde friheten för något annat brott som begåtts före  överförandet än det brott för vilket han eller hon överförts.  Tillstånd får endast lämnas om den dömde kunnat utlämnas för  brottet enligt lagen (1957:668) om utlämning för brott, eller  om hinder mot det endast funnits på grund av straffets längd.
För handläggningen av den andra statens framställning gäller i  tillämpliga delar 14-18 §§ lagen om utlämning för brott.  Regeringen får inte lämna tillstånd om Högsta domstolen anser  att det finns hinder.
3 kap. Verkställighet i Sverige av en utländsk dom på  frihetsberövande påföljd
Förutsättningar för verkställighet i Sverige
1 §
För att en utländsk dom på frihetsberövande påföljd ska få  verkställas i Sverige krävs att
1. den dömde
a) befinner sig i den andra staten eller i Sverige,
b) är svensk medborgare eller bosatt i Sverige, och
c) har samtyckt till att verkställigheten överförs,
2. den dömdes sociala återanpassning underlättas av att  verkställigheten överförs, och
3. den andra staten har medgett att verkställigheten överförs.
2 §
Den dömdes samtycke enligt 1 § 1 c krävs inte om den dömde
1. har flytt till Sverige för att undandra sig verkställighet  av påföljden,
2. har återvänt till Sverige med vetskap om påföljden eller  det straffrättsliga förfarandet mot honom eller henne, eller
3. efter att påföljden verkställts kan komma att avvisas eller  utvisas från den andra staten till följd av
a) ett beslut i domen eller ett beslut som fattats med  anledning av domen, eller
b) ett annat beslut.
Första stycket gäller endast om den andra staten enligt en  internationell överenskommelse som gäller mellan den staten  och Sverige åtagit sig att verkställa en svensk dom på  frihetsberövande påföljd i motsvarande fall.
3 §
Om en annan stat begär en utländsk dom på frihetsberövande  påföljd verkställd i Sverige enligt den europeiska  konventionen den 28 maj 1970 om brottmålsdoms internationella  rättsverkningar (brottmålsdomskonventionen) och den staten har  tillrätt den konventionen, krävs för att påföljden ska få  verkställas här att den dömde befinner sig i den andra staten  eller i Sverige och att
1. den dömde är bosatt i Sverige,
2. den dömdes sociala återanpassning underlättas av att  verkställigheten överförs, eller
3. påföljden kan verkställas i samband med verkställighet av  en svensk dom på frihetsberövande påföljd.
Hinder mot verkställighet
4 §
Om inte något annat följer av en internationell  överenskommelse som är bindande för Sverige får en utländsk  dom på frihetsberövande påföljd inte verkställas i Sverige om
1. mindre än sex månader av frihetsberövandet återstod att  avtjäna vid tidpunkten då framställningen om verkställighet  togs emot,
2. den gärning som påföljden avser inte motsvarar brott enligt  svensk lag,
3. det för samma gärning som påföljden avser har meddelats en  dom i Sverige,
4. det för samma gärning som påföljden avser har meddelats en  dom av någon annan domstol än svensk domstol, domen har fått  laga kraft och hinder mot lagföring för gärningen till följd  av domen skulle ha funnits enligt 2 kap. 9 § brottsbalken,
5. det inte finns hinder mot lagföring för gärningen enligt 
2 kap. 9 § brottsbalken, och
a) den gärning som påföljden avser omfattas av i Sverige  pågående förundersökning, väckt åtal, utfärdat  strafföreläggande eller föreläggande av ordningsbot, eller
b) det har meddelats beslut om att åtal för gärningen inte  ska väckas eller fullföljas,
6. den dömde vid tidpunkten för gärningen inte fyllt femton  år,
7. verkställighet i Sverige inte skulle vara förenlig med  bestämmelser om immunitet,
8. påföljden omfattar en åtgärd som innebär rättspsykiatrisk  vård eller hälso- och sjukvård eller någon annan  frihetsberövande åtgärd som inte kan verkställas i Sverige,
9. den andra staten inte har lämnat Sverige tillstånd till att  åtala, döma eller på annat sätt beröva den dömde friheten för  en annan gärning än den som avses i domen och som begicks  innan framställningen lämnades,
10. ett bifall till framställningen skulle kränka Sveriges  suveränitet, medföra fara för Sveriges säkerhet eller strida  mot svenska allmänna rättsprinciper eller andra väsentliga  intressen, eller
11. gärningen som påföljden avser utgör ett politiskt eller  militärt brott.
5 §
Om det med hänsyn till den dömdes personliga förhållanden  och omständigheterna i övrigt finns särskilda skäl, får en  utländsk dom på frihetsberövande påföljd verkställas i Sverige  trots att det finns hinder enligt 4 §.
Framställning om verkställighet
6 §
En framställning om att en utländsk dom på  frihetsberövande påföljd ska verkställas i Sverige enligt  denna lag får göras av en behörig myndighet i den andra  staten.
Framställningen ska innehålla
- domen och den lag som domen grundar sig på,
- intyg om att domen är verkställbar,
- uppgift om den dömdes inställning till att verkställigheten  överförs, och
- de övriga uppgifter eller handlingar som är av betydelse för  om verkställigheten ska överföras till Sverige och den  fortsatta verkställigheten här.
Om det i den andra staten beslutats att den dömde ska avvisas  eller utvisas efter att påföljden verkställts, ska  framställningen även innehålla det beslutet.
7 §
En framställning enligt 6 § ska vara skriftlig och lämnas  genom post, bud eller telefax eller, efter överenskommelse i  det enskilda fallet, på annat sätt.
Om inte något annat följer av en internationell  överenskommelse som är bindande för Sverige ska  framställningen och bifogade handlingar vara skrivna på  svenska, danska, norska eller engelska eller åtföljas av en  översättning till något av dessa språk.
Framställningen ska ges in till Regeringskansliet som lämnar  den vidare till Kriminalvården, om inte framställningen ska  prövas av regeringen enligt 7 kap. 4 §. Om det har avtalats i  en internationell överenskommelse som är bindande för Sverige  får framställningen ges in direkt till Kriminalvården.
Brister i framställningen
8 §
Om en framställning enligt 6 § till form eller innehåll är  så bristfällig att den inte utan väsentlig olägenhet kan  läggas till grund för prövning av frågan om verkställighet,  ska Kriminalvården ge den behöriga myndigheten i den andra  staten möjlighet att inom en viss tid komma in med en  komplettering.
Om bristerna kvarstår efter den tid som angetts, får  Kriminalvården avslå framställningen.
Prövning och beslut
9 §
Kriminalvården prövar om en utländsk dom på  frihetsberövande påföljd ska verkställas i Sverige enligt  denna lag, om inte något annat följer av 6 kap. 1 § eller 
7 kap. 4 §.
Om den utländska domen avser flera brott och det enligt 4 §  finns hinder mot verkställighet för något eller några av  brotten, får domen verkställas i Sverige i fråga om resterande  brott. Det gäller endast om det framgår av domen eller på  annat sätt vilken del av påföljden som avser den resterande  brottsligheten.
10 §
Ett beslut enligt 9 § om att en utländsk dom på  frihetsberövande påföljd ska verkställas i Sverige ska  innehålla uppgift om
1. vilken påföljd som ska verkställas i Sverige och dess längd  samt, i förekommande fall, att anpassning har skett med stöd  av 11 § första stycket 1, eller
2. ifall domen enligt 11 § första stycket 2 ska överlämnas för  att en ny påföljd ska bestämmas.
Anpassning av påföljden
11 §
Om den frihetsberövande påföljden i den utländska domen  behöver anpassas för att kunna verkställas i Sverige, ska  Kriminalvården
1. besluta i fråga om påföljdens art eller längd, eller
2. överlämna åt Åklagarmyndigheten att ansöka hos rätten om  att en ny påföljd ska bestämmas.
En frihetsberövande påföljd får, med hänsyn till dess art,  endast anpassas till fängelse eller överlämnande till  rättspsykiatrisk vård.
En frihetsberövande påföljd som har anpassats får inte bli  strängare än den ursprungliga frihetsberövande påföljden.
12 §
Beslut om anpassning av påföljdens art enligt 11 § första  stycket 1 får meddelas endast om anpassningen är av enklare  slag.
Beslut om anpassning av påföljdens längd enligt 11 § första  stycket 1 får meddelas endast om påföljden är begränsad i  tiden, ska verkställas i Sverige som fängelse och dess längd  överstiger arton år. I sådana fall ska påföljdens längd  bestämmas till arton år.
13 §
I fall som avses i 11 § första stycket 2 ska rätten  bestämma en ny påföljd som så nära som möjligt motsvarar  påföljden i den utländska domen, avseende såväl dess art som  dess längd. Rätten får bestämma ett lindrigare straff än vad  som är föreskrivet för brottet eller brotten. Vid bestämmandet  av en ny påföljd ska rätten inte pröva om den dömde har begått  den aktuella gärningen.
För rättens handläggning tillämpas rättegångsbalkens  bestämmelser om rättegången i brottmål, om inte något annat  följer av denna lag. Rätten avgör saken genom dom.
Tvångsmedel
14 §
En dömd person som befinner sig i Sverige får på begäran  av en behörig myndighet i den andra staten häktas om det finns  risk för att han eller hon avviker eller på annat sätt  undandrar sig verkställighet i Sverige enligt denna lag.  Häktning får även ske om det är fråga om en utländsk  utevarodom som har begärts eller kommer att begäras verkställd  i Sverige enligt brottmålsdomskonventionen och det finns risk  för att den dömde genom att undanröja bevis eller på annat  sätt försvårar sakens utredning.
Den som inte har fyllt femton år får inte häktas. Den som inte  har fyllt arton år får häktas endast om det finns synnerliga  skäl.
Om det finns skäl att häkta någon enligt första stycket får  han eller hon anhållas i avvaktan på rättens prövning av  häktningsfrågan. Om det är tillräckligt att den dömde meddelas  reseförbud eller föreläggs anmälningsskyldighet, ska en sådan  åtgärd beslutas i stället för anhållande eller häktning. I  fall som avses i 24 kap. 4 § rättegångsbalken ska övervakning  ersätta häktning.
15 §
När den dömde har gripits, anhållits, häktats, meddelats  reseförbud eller föreskrivits anmälningsskyldighet tillämpas  de regler som gäller vid motsvarande åtgärd enligt  rättegångsbalken, om inte något annat följer av denna lag. Det  som sägs om offentlig försvarare i rättegångsbalken ska  tillämpas i fråga om offentligt biträde. Det som sägs i  rättegångsbalken om tid för väckande av åtal ska inte  tillämpas.
16 §
Beslut om tvångsmedel enligt 14 § får meddelas såväl före  som efter det att en framställning enligt 6 § har lämnats  eller efter Kriminalvårdens beslut enligt 9 §.
Beslut om tvångsmedel enligt 14 § gäller till dess att den  utländska påföljden har börjat verkställas i Sverige, om inte  beslutet upphävs dessförinnan.
17 §
Åklagare eller rätten ska häva ett beslut om tvångsmedel  enligt 14 §
1. om inte en framställning enligt 6 § lämnas inom 40 dagar,  eller den kortare tid som har avtalats i en internationell  överenskommelse som gäller mellan Sverige och den andra  staten, från det att den dömde anhölls, häktades eller någon  annan åtgärd enligt 14 § beslutades, eller
2. om ett fortsatt frihetsberövande skulle vara oskäligt med  hänsyn till den tid som frihetsberövandet pågått och den  påföljd som dömts ut.
18 §
Vid bestämmande av en ny påföljd enligt 13 § får 24 och 
25 kap. rättegångsbalken tillämpas.
Den som inte har fyllt femton år får inte häktas. Den som inte  har fyllt arton år får häktas endast om det finns synnerliga  skäl.
Transport av den dömde
19 §
Kriminalvården ska ansvara för transport av den dömde i  Sverige. Vid en sådan transport tillämpas följande  bestämmelser i häkteslagen (2010:611):
- 4 kap. 4 § om kroppsvisitation,
- 4 kap. 10 § första stycket om användning av fängsel, och
- 8 kap. 2 a § om möjligheten att i vissa fall begära hjälp av  Polismyndigheten.
Verkställigheten i Sverige
20 §
Verkställighet i Sverige ska ske i enlighet med vad som  gäller enligt svenska regler vid verkställighet av fängelse  eller överlämnande till rättspsykiatrisk vård.
Verkställighet får ske även om påföljden är strängare än vad  som enligt svensk lag hade kunnat följa på brottet eller  brotten.
Upphävande av beslut om verkställighet
21 §
Ett beslut om att en utländsk dom på frihetsberövande  påföljd ska verkställas i Sverige ska upphävas om
1. den andra staten har återkallat framställningen om  verkställighet och verkställigheten ännu inte har påbörjats i  Sverige,
2. den andra staten har meddelat
a) den dömde nåd eller amnesti, eller
b) ett annat beslut som enligt lagen i den staten medför att  påföljden inte längre får verkställas, eller
3. en ny påföljd inte har kunnat bestämmas enligt 13 §.
Beslut om upphävande av verkställighet enligt första stycket 1  och 2 meddelas av Kriminalvården. I fall som avses i första  stycket 3 beslutar rätten om upphävande. Om beslutet om  verkställighet har upphävts enligt första stycket 2, ska en  påbörjad verkställighet upphöra.
Första stycket 2 och andra stycket tillämpas även när en ny  påföljd har bestämts genom dom i mål enligt 6 kap. 4 §.
Specialitetsprincipen
22 §
En dömd person som överförts till Sverige enligt denna  lag får inte här åtalas, dömas eller berövas sin frihet för  något annat brott som begicks före överförandet än det brott  för vilket personen överförts.
Första stycket gäller inte om
1. den dömde har samtyckt till att verkställigheten överförs  till Sverige,
2. den dömde efter det att han eller hon blivit frigiven
a) har haft möjlighet att lämna Sverige, men inte gjort det  inom en sammanhängande tid av 45 dagar eller den kortare tid  som har avtalats i en internationell överenskommelse som  gäller mellan Sverige och den andra staten, eller
b) har återvänt hit efter att först ha lämnat Sverige, eller
3. den andra staten har lämnat sitt tillstånd till åtgärden.
Trots första stycket får åtgärder vidtas för att verkställa  beslut om den dömdes avvisning eller utvisning eller för att  avbryta preskription enligt 35 kap. 2 § brottsbalken.
4 kap. Verkställighet i en annan stat av ett svenskt  bötesstraff eller beslut om förverkande
Förutsättningar för verkställighet i en annan stat
1 §
För att ett svenskt bötesstraff eller beslut om  förverkande ska få verkställas i en annan stat krävs att ett  överförande kan antas ge fördelar vid verkställigheten.
Kronofogdemyndighetens prövning och beslut
2 §
Kronofogdemyndigheten prövar om ett svenskt beslut om  bötesstraff eller förverkande ska sändas över till en annan  stat för att verkställas där.
En begäran om verkställighet enligt första stycket ska  överlämnas till Regeringskansliet. Begäran får också skickas  direkt till behörig myndighet i den andra staten om detta har  avtalats i en internationell överenskommelse som gäller mellan  Sverige och den andra staten eller om den staten annars  tillåter det.
Förbud mot förvandling
3 §
Kronofogdemyndigheten ska i en begäran om verkställighet  enligt 2 § andra stycket ange att
1. bötesstraffet inte får förvandlas till fängelse eller annan  påföljd i den andra staten, eller
2. verkställigheten i den andra staten av beslutet om  förverkande inte får ske genom frihetsberövande eller någon  annan åtgärd som ersätter förverkandet.
Om beslutet om förverkande avser viss egendom, ska Kronofogde-
myndigheten också ange att verkställigheten inte får ske genom  betalning eller genom ett belopp som motsvarar egendomens  värde.
Upphävande av beslut
4 §
Kronofogdemyndigheten ska genast upphäva ett beslut om att  sända över ett beslut om bötesstraff eller förverkande enligt 
2 § om straffet eller beslutet inte längre får verkställas i  Sverige.
Kronofogdemyndigheten får även i andra fall upphäva ett beslut  enligt 2 §.
Fortsatt verkställighet i Sverige
5 §
Om inte något annat följer av en internationell  överenskommelse som är bindande för Sverige får verkställighet  av ett svenskt beslut om förverkande ske här, även om beslutet  har sänts över till en annan stat enligt 2 §.  Kronofogdemyndigheten ska bevaka att det sammanlagda värdet av  det som verkställs inte överstiger det belopp som anges i  beslutet.
Verkställighet av ett svenskt bötesstraff får inte ske i  Sverige om beslutet om straff har sänts över till en annan  stat enligt 2 §.
6 §
Verkställighet av ett svenskt bötesstraff får fortsätta i  Sverige om Kronofogdemyndigheten enligt 4 § har upphävt  beslutet om att sända över beslutet om straff. Detsamma gäller  om den andra staten har meddelat att straffet helt eller  delvis inte har verkställts eller inte kommer att kunna  verkställas i den staten.
Första stycket gäller också ett svenskt beslut om förverkande,  om verkställighet i Sverige inte har fått ske efter att  beslutet sänts över till en annan stat.
Verkställighet i flera andra stater
7 §
Ett svenskt beslut om förverkande får sändas över till  flera stater samtidigt för att verkställas där.  Kronofogdemyndigheten ska bevaka att det sammanlagda värdet av  det som verkställs inte överstiger det belopp som anges i  beslutet.
Ett svenskt beslut om bötesstraff får inte sändas över till  mer än en stat samtidigt.
5 kap. Verkställighet i Sverige av ett utländskt bötesstraff  eller beslut om förverkande
Förutsättningar för verkställighet i Sverige
1 §
För att ett utländskt bötesstraff eller beslut om  förverkande ska få verkställas i Sverige krävs att ett  överförande kan antas ge fördelar vid verkställigheten.
Hinder mot verkställighet
2 §
Om inte något annat följer av en internationell  överenskommelse som är bindande för Sverige får ett utländskt  bötesstraff eller beslut om förverkande inte verkställas i  Sverige om
1. den gärning som ligger till grund för bötesstraffet eller  beslutet om förverkande inte motsvarar brott enligt svensk  lag,
2. det för samma gärning som ligger till grund för  bötesstraffet eller beslutet om förverkande har meddelats en  dom eller ett beslut i Sverige,
3. det för samma gärning som ligger till grund för  bötesstraffet eller beslutet om förverkande har meddelats en  dom eller ett beslut av någon annan domstol än svensk domstol,  den domen eller det beslutet har fått laga kraft och hinder  mot lagföring för gärningen till följd av avgörandet skulle ha  funnits enligt 2 kap. 9 § brottsbalken,
4. det inte finns hinder mot lagföring för gärningen enligt 
2 kap. 9 § brottsbalken, och
a) den gärning som ligger till grund för bötesstraffet eller  beslutet om förverkande omfattas av i Sverige pågående  förundersökning, väckt åtal, utfärdat strafföreläggande eller  föreläggande av ordningsbot, eller
b) det har meddelats beslut om att åtal för gärningen inte ska  väckas eller fullföljas,
5. när det gäller bötesstraff, den dömde vid tidpunkten för  gärningen inte fyllt femton år,
6. en tillämpning av 35 kap. 7 § eller 36 kap. 31 §  brottsbalken skulle innebära att bötesstraffet preskriberats  eller beslutet om förverkande förfallit,
7. verkställighet i Sverige inte skulle vara förenlig med  bestämmelser om immunitet,
8. ett bifall till framställningen skulle kränka Sveriges  suveränitet, medföra fara för Sveriges säkerhet eller strida  mot svenska allmänna rättsprinciper eller andra väsentliga  intressen, eller
9. gärningen som ligger till grund för bötesstraffet eller  beslutet om förverkande utgör ett politiskt eller militärt  brott.
För ett utländskt beslut om förverkande enligt 1 kap. 4 §  första stycket 6 c gäller utöver vad som anges i första  stycket att beslutet inte får verkställas i Sverige om
1. beslutet gäller någon annan än de personer som anges i 
36 kap. 7 och 13 §§ brottsbalken, eller
2. det är uppenbart oskäligt.
Vid tillämpning av första stycket 6 ska en i den andra staten  vidtagen åtgärd, som enligt lagen i den staten medför att  tiden för bortfallande av bötesstraffet eller beslutet om  förverkande skjuts upp, ha samma verkan i Sverige.
Framställning om verkställighet
3 §
En framställning om att ett utländskt bötesstraff eller  beslut om förverkande ska verkställas i Sverige enligt denna  lag får göras av en behörig myndighet i den andra staten.
Framställningen ska innehålla
- avgörandet och den lag som avgörandet grundar sig på,
- intyg om att avgörandet är verkställbart,
- uppgift om den egendom som kan tas i anspråk för  verkställighet eller det belopp som framställningen avser, och
- upplysningar om egendomens anknytning till den beslutet  gäller och, i förekommande fall, vilka intressen andra kan ha  i egendomen.
4 §
En framställning enligt 3 § ska vara skriftlig och lämnas  genom post, bud eller telefax eller, efter överenskommelse i  det enskilda fallet, på annat sätt.
Om inte något annat följer av en internationell  överenskommelse som är bindande för Sverige ska  framställningen och bifogade handlingar vara skrivna på  svenska, danska, norska eller engelska eller åtföljas av en  översättning till något av dessa språk.
Framställningen ska ges in till Regeringskansliet som lämnar  den vidare till Kronofogdemyndigheten, om inte framställningen  ska prövas av regeringen enligt 7 kap. 4 §. Om det har  avtalats i en internationell överenskommelse som är bindande  för Sverige får framställningen ges in direkt till  Kronofogdemyndigheten.
Brister i framställningen
5 §
Om en framställning enligt 3 § till form eller innehåll är  så bristfällig att den inte utan väsentlig olägenhet kan  läggas till grund för prövning av frågan om verkställighet,  ska Kronofogdemyndigheten ge den behöriga myndigheten i den  andra staten möjlighet att inom en viss tid komma in med en  komplettering.
Om bristerna kvarstår efter den tid som angetts, får  Kronofogdemyndigheten avslå framställningen.
Prövning och beslut
6 §
Kronofogdemyndigheten prövar om ett utländskt bötesstraff  eller beslut om förverkande ska verkställas i Sverige enligt  denna lag, om inte något annat följer av 7 §, 6 kap. 1 § eller 
7 kap. 4 §.
Om bötesstraffet eller beslutet om förverkande avser flera  brott och det enligt 2 § finns hinder mot verkställighet för  något eller några av brotten, får det utländska avgörandet  verkställas i Sverige i fråga om resterande brott. Det gäller  endast om det framgår av straffet eller beslutet eller på  annat sätt vilken del av avgörandet som avser den resterande  brottsligheten.
7 §
Kronofogdemyndigheten ska ansöka om rättens prövning av om  ett utländskt beslut om förverkande enligt 1 kap. 4 § första  stycket 6 c ska verkställas i Sverige enligt denna lag, om  inte något annat följer av 6 kap. 1 § eller 7 kap. 4 §.
Kronofogdemyndigheten får innan ansökan getts in till rätten  enligt första stycket besluta att en framställning om  verkställighet i Sverige ska avslås med stöd av 5 §.
8 §
Ett beslut enligt 6 eller 7 § om att ett utländskt  bötesstraff eller beslut om förverkande ska verkställas i  Sverige gäller omedelbart och ska innehålla uppgift om
1. när det gäller bötesstraff, det belopp i svensk valuta som  bötesstraffet avser och, i förekommande fall, att anpassning  har skett med stöd av 9 §, eller
2. när det gäller förverkande, det belopp i svensk valuta  eller den egendom som förverkandet avser och, i förekommande  fall, om beslutet får verkställas enligt 11 § fjärde stycket.
Vid omräkning till svensk valuta ska den växelkurs tillämpas  som gäller vid tiden för beslutet om verkställighet i Sverige.
Kronofogdemyndighetens beslut ska delges den dömde eller den  beslutet om förverkande gäller. Om Kronofogdemyndigheten  beslutar om uppskov med verkställigheten med stöd av 10 §,  behöver delgivning inte ske så länge skälen för uppskovet  består.
Anpassning av ett utländskt bötesstraff
9 §
Kronofogdemyndigheten ska anpassa det utländska  bötesstraffets storlek om det för motsvarande brott i svensk  lag är föreskrivet
1. penningböter och bötesbeloppet överstiger 4 000 kronor  eller, om straffet avser flera brott, 10 000 kronor, eller
2. böter och bötesbeloppet överstiger 150 000 kronor eller, om  straffet avser flera brott, 200 000 kronor.
Bötesbeloppets storlek ska i fall som avses i första stycket  bestämmas till angivna maximibelopp.
Uppskov
10 §
Kronofogdemyndigheten får besluta om uppskov på viss tid  med verkställigheten av ett utländskt beslut om förverkande,  om verkställigheten skulle skada en pågående utredning om  brott.
Verkställigheten i Sverige
11 §
Om inte något annat följer av denna lag ska  verkställighet i Sverige ske enligt svenska regler och i  enlighet med vad som gäller vid verkställighet av bötesstraff  eller beslut om förverkande.
Ett bötesstraff som verkställs enligt denna lag får inte  förvandlas till fängelse.
Verkställighet av ett beslut om förverkande enligt denna lag  får inte ske genom frihetsberövande eller någon annan åtgärd  som ersätter förverkandet.
Verkställighet av ett beslut om förverkande som avser viss  egendom får ske genom betalning eller genom ett belopp som  motsvarar egendomens värde, om det är lämpligt och den andra  staten samtycker till det.
12 §
Ett beslut om anstånd eller avbetalning, som meddelats av  en behörig myndighet i den andra staten innan framställningen  lämnades enligt 3 §, ska gälla vid verkställigheten.
Om ett utländskt bötesstraff eller beslut om förverkande som  avser en betalningsskyldighet till viss del har betalats eller  verkställts i en annan stat, ska Kronofogdemyndigheten i samma  mån sätta ned det belopp för vilket verkställighet får ske.
Upphävande av beslutet om verkställighet i Sverige
13 §
Ett beslut enligt 6 eller 7 § om verkställighet av  bötesstraff eller beslut om förverkande enligt denna lag ska  upphävas om
1. det framkommer att bötesstraffet eller beslutet om  förverkande inte får verkställas i Sverige,
2. det är omöjligt att verkställa bötesstraffet eller beslutet  om förverkande,
3. den andra staten har meddelat
a) den dömde eller den som beslutet om förverkande gäller nåd  eller amnesti, eller
b) ett annat beslut som enligt lagen i den staten medför att  bötesstraffet eller beslutet om förverkande inte längre får  verkställas,
4. bötesstraffet eller beslutet om förverkande i sin helhet är  verkställt i en annan stat, eller
5. framställningen om verkställighet i Sverige återkallas.
Beslut om upphävande meddelas av Kronofogdemyndigheten. Rätten  ska dock fatta beslut om upphävande i de fall
1. beslutet om verkställighet i Sverige är föremål för rättens  prövning, eller
2. rätten har beslutat om verkställighet i Sverige eller  fastställt Kronofogdemyndighetens beslut om detta och det är  fråga om upphävande enligt första stycket 1.
Om verkställigheten upphör ska de verkställighetsåtgärder som  vidtagits återgå så långt det är möjligt.
Fördelning av förverkad egendom
14 §
Om inte något annat följer av en internationell  överenskommelse som är bindande för Sverige ska egendom eller  dess värde som förverkats med stöd av denna lag tillfalla  staten.
Kronofogdemyndigheten får på begäran av en behörig myndighet i  den andra staten besluta att egendomen eller dess värde helt  eller delvis ska överlämnas till den andra staten. Vid  bedömningen av om egendomen eller dess värde ska överlämnas  ska det särskilt beaktas om begäran görs för att antingen  kompensera ett brottsoffer i den andra staten för uppkommen  skada eller återställa egendomen till dess rättmätiga ägare.
Om egendom som erhållits vid verkställigheten utgör ett sådant  kulturföremål för vilket en ansökan om utförseltillstånd  enligt 5 kap. kulturmiljölagen (1988:950) har avslagits eller  vid en prövning skulle ha avslagits, får egendomen inte  överlämnas till den andra staten.
6 kap. Särskilda bestämmelser om verkställighet i Sverige  enligt brottmålsdomskonventionen
Överlämnande till Åklagarmyndigheten
1 §
Om inte något annat följer av 7 kap. 4 § ska  Kriminalvården eller Kronofogdemyndigheten överlämna en  framställning enligt 3 kap. 6 § eller 5 kap. 3 § till  Åklagarmyndigheten om den
1. görs av en stat som tillträtt brottmålsdomskonventionen,  och
2. avser verkställighet i Sverige enligt  brottmålsdomskonventionen av en utländsk dom på  frihetsberövande påföljd eller en utländsk utevarodom.
Kriminalvården eller Kronofogdemyndigheten får innan  framställningen överlämnas enligt första stycket besluta att  den ska avslås med stöd av 3 kap. 8 § eller 5 kap. 5 §.
2 §
Om inte något annat följer av 5 § ska Åklagarmyndigheten  ansöka hos rätten om att pröva den andra statens framställning  om verkställighet och bestämma en ny påföljd.
Verkställighet i Sverige av en utländsk dom på  frihetsberövande påföljd
3 §
I fall som avses i 2 § prövar rätten om en utländsk dom på  frihetsberövande påföljd ska verkställas i Sverige enligt  denna lag. I fråga om delvis verkställighet ska 3 kap. 9 §  andra stycket tillämpas.
För rättens handläggning tillämpas rättegångsbalkens  bestämmelser om rättegången i brottmål, om inte något annat  följer av denna lag. Den dömde ska höras personligen om han  eller hon begär det. Är den dömde frihetsberövad i den andra  staten får förhandling ske i den dömdes utevaro, även om han  eller hon begärt att bli hörd personligen. Det som sägs om  offentlig försvarare i rättegångsbalken ska tillämpas i fråga  om offentligt biträde.
Rätten avgör saken genom dom.
4 §
Om den utländska domen ska verkställas i Sverige ska  rätten med tillämpning av 3 kap. 11 § andra och tredje  styckena och 13 § bestämma en ny påföljd.
Om förhandling enligt 3 § har ägt rum i den dömdes utevaro,  får en ny påföljd inte bestämmas förrän den dömde fått  tillfälle att bli personligen hörd i rätten.
Verkställighet i Sverige av en utländsk utevarodom
5 §
Om en framställning om verkställighet i Sverige enligt  brottmålsdomskonventionen avser en utländsk utevarodom  tillämpas 6-10 §§. Vid sakens handläggning gäller  rättegångsbalkens bestämmelser om rättegången i brottmål, om  inte något annat följer av denna lag. Det som sägs om  offentlig försvarare i rättegångsbalken ska tillämpas i fråga  om offentligt biträde.
6 §
Efter att en framställning enligt 1 § överlämnats till  Åklagarmyndigheten ska den dömde eller den som beslutet om  förverkande gäller personligen delges utevarodomen och  underrättas om möjligheten att inom 30 dagar begära omprövning  av domen vid svensk domstol eller domstol i den andra staten.
Om den utländska utevarodomen avser en frihetsberövande  påföljd och den dömde inte begär omprövning enligt första  stycket, tillämpas 2-4 §§. Om utevarodomen avser ett  bötesstraff eller beslut om förverkande och den dömde eller  den som beslutet om förverkande gäller inte begär omprövning,  ska Åklagarmyndigheten i stället lämna tillbaka framställ-
ningen till Kronofogdemyndigheten för prövning enligt 5 kap.
7 §
Om den dömde eller den som beslutet om förverkande gäller  begär omprövning av domen vid svensk domstol enligt 6 § första  stycket, eller om han eller hon inte anger var begäran ska  prövas, ska Åklagarmyndigheten ansöka hos rätten om att pröva  begäran och den andra statens framställning.
När ansökan enligt första stycket kommit in till rätten ska  rätten kalla den dömde eller den som beslutet om förverkande  gäller att inställa sig vid förhandling. Förhandlingen får  inte utan samtycke från den dömde eller den som beslutet om  förverkande gäller hållas tidigare än 22 dagar efter att han  eller hon personligen delgetts kallelsen. Om den dömde eller  den som beslutet om förverkande gäller inte kommer till  förhandlingen eller rätten av annat skäl finner att begäran om  omprövning av domen inte kan tas upp till prövning, ska  begäran avvisas. Efter att det beslutet fått laga kraft  tillämpas 6 § andra stycket.
8 §
I fall som avses i 7 § prövar rätten om den utländska  utevarodomen ska verkställas i Sverige enligt denna lag. I  fråga om delvis verkställighet ska 3 kap. 9 § andra stycket  och 5 kap. 6 § andra stycket tillämpas.
9 §
Om den utländska utevarodomen ska verkställas i Sverige  ska rätten med tillämpning av svensk lag ta ställning till den  dömdes ansvar för brottet eller brotten och bestämma en ny  påföljd eller meddela ett nytt beslut om förverkande. Frågan  om ansvar får prövas även om svensk domstol inte är behörig  att döma över brottet eller om åtal fått väckas endast efter  beslut om åtalsförordnande enligt 2 kap. brottsbalken.  Detsamma gäller om påföljd för brottet inte får dömas ut  enligt 35 kap. 2-6 §§ brottsbalken. Frågan om ansvar för  brottet enligt svensk lag ska bedömas som om det begåtts i  Sverige.
En åtgärd för väckande av åtal eller förundersökning, som  vidtagits i den andra staten enligt dess lag, ska ha samma  verkan som om åtgärden vidtagits i Sverige. Det får dock inte  innebära att åtgärden får en annan verkan än vad den har  enligt lagen i den andra staten.
10 §
Om den dömde eller den som beslutet om förverkande gäller  enligt 6 § första stycket begär omprövning av domen i den  andra staten, ska Åklagarmyndigheten överlämna handlingarna i  ärendet till Regeringskansliet för att lämnas vidare till den  andra staten. Om en domstol i den andra staten tar upp begäran  om omprövning upphör framställningen om verkställighet att  gälla i Sverige. Om den utländska domstolen avvisar begäran  och beslutet får laga kraft tillämpas 6 § andra stycket.
7 kap. Övriga bestämmelser
Skyndsam handläggning
1 §
Ett ärende enligt 2 eller 3 kap. ska handläggas skyndsamt  hos Kriminalvården.
Offentligt biträde
2 §
Offentligt biträde ska i ett ärende enligt 2, 3 eller 
6 kap. förordnas för den dömde, om det inte kan antas att  behov av biträde saknas.
I ärenden hos regeringen prövas frågor om offentligt biträde  av Regeringskansliet.
Bestämmelser om överklagande av beslut om offentligt biträde  finns i lagen (1996:1620) om offentligt biträde.
Överlämnande till regeringen
3 §
Om Kriminalvården i ett ärende enligt 2 kap. anser att det  behövs med hänsyn till Sveriges säkerhet, brottslighetens  karaktär eller andra väsentliga intressen, ska Kriminalvården  överlämna ärendet, med ett eget yttrande, till regeringen för  prövning.
Om regeringen beslutar att det ska göras en framställning om  verkställighet av en svensk dom på frihetsberövande påföljd i  den andra staten eller att påföljden ska verkställas där, ska  ärendet lämnas tillbaka till Kriminalvården.
4 §
Beslut om avslag på någon av de grunder som anges i 3 kap. 
4 § första stycket 10 och 11 och 5 kap. 2 § första stycket 8  och 9 fattas av regeringen. Om Kriminalvården eller  Kronofogdemyndigheten anser att det finns anledning att anta  att en framställning bör avslås på någon sådan grund, ska  myndigheten överlämna framställningen, med ett eget yttrande,  till regeringen för prövning. Om regeringen inte avslår  framställningen, ska den lämnas tillbaka till myndigheten.
Om framställningen har getts in till Regeringskansliet och det  är uppenbart att ansökan ska avslås på någon av de grunder som  anges i första stycket får regeringen direkt besluta om avslag  på framställningen.
Regeringen får vid prövningen av en framställning häva ett  beslut om tvångsmedel som fattats enligt 3 kap. 14 §. Även  ansvarigt statsråd får i brådskande fall häva ett sådant  beslut.
Överklagande av Kriminalvårdens beslut
5 §
Kriminalvårdens beslut får överklagas om myndigheten
1. prövat om en svensk dom på frihetsberövande påföljd ska  sändas över till en annan stat för att verkställas där enligt 
2 kap. 4 §, om inte något annat framgår av andra eller tredje  stycket,
2. beslutat enligt 2 kap. 7 § att upphäva ett beslut om att  sända över en dom enligt 2 kap. 4 §, eller
3. prövat om en utländsk dom på frihetsberövande påföljd ska  verkställas i Sverige enligt 3 kap. 9 §, om inte något annat  framgår av tredje stycket.
Kriminalvårdens beslut enligt 2 kap. 4 § om att en dom ska  sändas över till den andra staten får inte överklagas om den  dömde har samtyckt till att domen sänds över.
Kriminalvårdens beslut enligt 2 kap. 4 § eller 3 kap. 9 § får  inte överklagas om beslutet har fattats på den grunden att den  andra staten inte medgett att verkställigheten överförs.
Andra beslut som fattas av Kriminalvården med stöd av denna  lag får inte överklagas.
6 §
Ett överklagande enligt 5 § ska göras till den tingsrätt  inom vars domkrets den kriminalvårdsanstalt, det häkte eller  den vårdinrättning finns där den dömde var inskriven när det  första beslutet fattades i ett ärende enligt denna lag.
Om det inte finns någon behörig tingsrätt enligt första  stycket, ska ett överklagande göras till den tingsrätt inom  vars domkrets den dömde är folkbokförd.
Om det inte finns någon behörig tingsrätt enligt första eller  andra stycket, ska ett överklagande göras till Stockholms  tingsrätt.
Första-tredje styckena tillämpas även när en ny påföljd ska  bestämmas enligt 3 kap. 13 § och i mål enligt 6 kap.
7 §
Den dömde får förklara att han eller hon avstår från att  överklaga Kriminalvårdens beslut enligt 2 kap. 4 § eller  fullfölja ett överklagande av ett sådant beslut. I fråga om en  sådan förklaring tillämpas 11 § andra stycket och 12 och 13 §§  strafftidslagen (2018:1251).
8 §
Vid handläggningen i domstol tillämpas lagen (1996:242) om  domstolsärenden, om inte något annat följer av denna lag.  Handläggningen ska ske skyndsamt.
Överklagande av Kronofogdemyndighetens beslut
9 §
Kronofogdemyndighetens beslut enligt 5 kap. 6 § om att ett  utländskt bötesstraff eller beslut om förverkande ska  verkställas i Sverige får överklagas till tingsrätten. Andra  beslut som fattas av Kronofogdemyndigheten med stöd av denna  lag får inte överklagas.
Behörig tingsrätt är den tingsrätt som enligt 18 kap. 1 §  utsökningsbalken ska pröva ett överklagande av  Kronofogdemyndighetens beslut. Vid handläggningen i domstol  tillämpas lagen (1996:242) om domstolsärenden.
Om rätten upphäver ett beslut om verkställighet, ska de  verkställighetsåtgärder som har gjorts återgå så långt det är  möjligt.
Andra stycket tillämpas även när rätten prövar en ansökan från  Kronofogdemyndigheten enligt 5 kap. 7 §.
Åtalsförbud
10 §
Om en utländsk dom på frihetsberövande påföljd eller ett  utländskt bötesstraff ska verkställas i Sverige enligt denna  lag, får åtal för den gärning som påföljden eller straffet  avser inte väckas här i landet.
Tillstånd till transport genom Sverige
11 §
På begäran av en behörig myndighet i en annan stat får  tillstånd lämnas till transport genom Sverige av en dömd  person som ska föras från den staten till en annan stat för  att där verkställa en påföljd för brott eller för förhandling  om sådan verkställighet. Tillstånd får bara lämnas om det har  avtalats i en internationell överenskommelse som är bindande  för Sverige.
En begäran om tillstånd till transport prövas av  Polismyndigheten. Om det inte finns synnerliga skäl mot det  ska Polismyndigheten genast bevilja ett sådant tillstånd och  ange under vilka villkor transporten får ske. Om det är  nödvändigt för att transporten ska kunna genomföras får  Polismyndigheten hålla den som överförs i förvar, dock längst  under 48 timmar.
Om en oplanerad mellanlandning sker i Sverige ska tillstånd  till transport begäras. Polismyndigheten får, i avvaktan på en  begäran och fram till dess myndigheten prövat en sådan  begäran, ta den som överförs i förvar. Om tillstånd till  transport inte begärs inom 72 timmar från landningen ska  personen omedelbart friges. Om tillstånd beviljas gäller  bestämmelserna om förvar i andra stycket.
Övergångsbestämmelser
2025:520
1. Denna lag träder i kraft den 1 juli 2025.
2. Genom lagen upphävs lagen (1972:260) om internationellt  samarbete rörande verkställighet av brottmålsdom.
3. Den upphävda lagen, med undantag för 17 och 25 c-25 e §§,  gäller fortfarande för ärenden om överförande av en  frihetsberövande påföljd, ett bötesstraff eller ett beslut om  förverkande som har inletts före ikraftträdandet.
4. Bestämmelserna i 3 kap. 14-18 §§ tillämpas även på ärenden  som inletts före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.