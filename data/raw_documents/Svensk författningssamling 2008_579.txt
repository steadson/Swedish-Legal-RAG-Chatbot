Title: Konkurrenslag (2008:579)
SFS Number: Svensk författningssamling 2008:579
URL: https://www.riksdagen.se/sv/dokument-och-lagar/dokument/svensk-forfattningssamling/konkurrenslag-2008579_sfs-2008-579/
Source Link: http://rkrattsbaser.gov.se/sfst?bet=2008:579
Amendment Register Link: http://rkrattsbaser.gov.se/sfsr?bet=2008:579
Ministry/Authority: Klimat- och näringslivsdepartementet RSN
Issued: 2008-06-18
Metadata: {"Utfärdad": "2008-06-18", "Ändrad": "t.o.m. SFS 2024:706"}

==================================================

Konkurrenslag (2008:579)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2008:579
Departement/myndighet
:   
Klimat- och näringslivsdepartementet RSN
Utfärdad
:   
2008-06-18
Ändrad
:   
t.o.m. SFS 2024:706
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Förbjudna konkurrensbegränsningar
3 kap. Åtgärder mot konkurrensbegränsningar
4 kap. Företagskoncentrationer
5 kap. Utredning av konkurrensärenden
6 kap. Vite
7 kap. Överklagande
8 kap. Handläggningen i domstol
Övergångsbestämmelser
1 kap. Inledande bestämmelser
Lagens ändamål m.m.
1 §
Denna lag har till ändamål att undanröja och motverka hinder för en effektiv konkurrens i fråga om produktion av och handel med varor, tjänster och andra nyttigheter.
2 §
Lagen är inte tillämplig på överenskommelser mellan arbetsgivare och arbetstagare om lön eller andra anställningsvillkor.
3 §
I rådets förordning (EG) nr 1/2003 av den 16 december 2002 om tilllämpning av konkurrensreglerna i artiklarna 81 och 82 i fördraget och rådets förordning (EG) nr 139/2004 av den 20 januari 2004 om kontroll av företagskoncentrationer finns bestämmelser av betydelse för tillämpningen av denna lag.
4 §
Regeringen meddelar föreskrifter om vilka domstolar och andra myndigheter som är konkurrensmyndigheter enligt rådets förordning (EG) nr 1/2003, om det inte följer av denna lag.
Definitioner
5 §
I denna lag avses med företag en fysisk eller juridisk  person som driver verksamhet av ekonomisk eller kommersiell  natur, dock inte till den del verksamheten består i  myndighetsutövning.
Med företag avses också en sammanslutning av företag, om inte  annat anges i denna lag.
Lag (2021:81)
.
6 §
Det som i lagen sägs om avtal ska tillämpas även på
1. beslut av en sammanslutning av företag, och
2. samordnade förfaranden av företag.
7 §
Med primär lantbruksförening avses i denna lag en ekonomisk förening vars medlemmar är enskilda lantbrukare eller andra företag som bedriver jordbruk, trädgårdsverksamhet eller skogsbruk. Om sammanslutningar av sådana företag är medlemmar i föreningen, anses den dock vara primär lantbruksförening endast om sammanslutningarna bara utgörs av lokala sammanslutningar av företag med verksamhet av angivet slag.
I lagen (2000:1025) om innebörden av begreppen jordbruks-, trädgårds- och skogsprodukter i konkurrenslagen (2008:579)
finns bestämmelser om vad som avses med sådana produkter.
8 §
Med taxiföretag avses i denna lag ett företag som tillhandahåller eller utför taxitjänster eller därmed jämförbara transporttjänster.
Med beställningscentral avses en gemensam eller fristående funktion som tar emot beställningar och fördelar transportuppdrag mellan taxiföretag. Funktionen kan även utföra sådan verksamhet som har samband därmed.
9 §
En företagskoncentration enligt denna lag ska anses uppstå om kontrollen av företag varaktigt förändras till följd av
1. att två eller flera tidigare självständiga företag slås samman, eller
2. att antingen en eller flera personer, som redan kontrollerar minst ett företag, eller också ett eller flera företag genom förvärv av värdepapper eller tillgångar, genom avtal eller på annat sätt direkt eller indirekt får kontroll över ett eller flera företag eller delar därav.
Bildandet av ett gemensamt företag som på varaktig basis fyller en självständig ekonomisk enhets samtliga funktioner utgör en företagskoncentration enligt första stycket 2.
Lagens disposition
10 §
Lagen innehåller bestämmelser om
- förbjudna konkurrensbegränsningar (2 kap.),
- åtgärder mot konkurrensbegränsningar (3 kap.),
- företagskoncentrationer (4 kap.),
- utredning av konkurrensärenden (5 kap.),
- vite (6 kap.),
- överklagande (7 kap.), och
- handläggningen i domstol (8 kap.).
2 kap. Förbjudna konkurrensbegränsningar
Konkurrensbegränsande samarbete mellan företag
1 §
Sådana avtal mellan företag som har till syfte eller resultat att hindra, begränsa eller snedvrida konkurrensen på marknaden på ett märkbart sätt är förbjudna, om inte annat följer av denna lag.
Detta gäller särskilt sådana avtal som innebär att
1. inköps- eller försäljningspriser eller andra affärsvillkor direkt eller indirekt fastställs,
2. produktion, marknader, teknisk utveckling eller investeringar begränsas eller kontrolleras,
3. marknader eller inköpskällor delas upp,
4. olika villkor tillämpas för likvärdiga transaktioner, varigenom vissa handelspartner får en konkurrensnackdel, eller
5. det ställs som villkor för att ingå ett avtal att den andra parten åtar sig ytterligare förpliktelser som varken till sin natur eller enligt handelsbruk har något samband med föremålet för avtalet.
Undantag från förbudet mot konkurrensbegränsande samarbete mellan företag
2 §
Förbudet i 1 § gäller inte för ett avtal som
1. bidrar till att förbättra produktionen eller distributionen eller till att främja tekniskt eller ekonomiskt framåtskridande,
2. tillförsäkrar konsumenterna en skälig andel av den vinst som därigenom uppnås,
3. bara ålägger de berörda företagen begränsningar som är nödvändiga för att uppnå målet i 1, och
4. inte ger de berörda företagen möjlighet att sätta konkurrensen ur spel för en väsentlig del av nyttigheterna i fråga.
3 §
Från förbudet i 1 § gäller undantag för sådana grupper av  avtal (gruppundantag) som avses i
1. lagen (2008:580) om gruppundantag för konkurrensbegränsande  avtal om viss taxisamverkan,
2. lagen (2008:581) om gruppundantag för vertikala  konkurrensbegränsande avtal,
3. lagen (2008:582) om gruppundantag för konkurrensbegränsande  specialiseringsavtal,
4. lagen (2008:583) om gruppundantag för konkurrensbegränsande  forsknings- och utvecklingsavtal,
5. lagen (2008:584) om gruppundantag för vertikala  konkurrensbegränsande avtal inom motorfordonssektorn, och
6. lagen (2008:586) om gruppundantag för konkurrensbegränsande  avtal om tekniköverföring.
Om ett enskilt avtal enligt någon av lagarna som räknas upp i  första stycket är undantaget från förbudet i 1 § men har  följder som är oförenliga med 2 §, får Konkurrensverket  besluta att avtalet inte ska omfattas av gruppundantaget.
Lag (2024:706)
.
4 §
Förbudet i 1 § gäller inte för sådana avtal inom en primär lantbruksförening eller dess dotterföretag som avser samverkan mellan föreningens medlemmar om
1. produktion, insamling, förädling, försäljning eller därmed sammanhängande verksamhet såsom användandet av gemensamma anläggningar, lagring, beredning, distribution eller marknadsföring i fråga om jordbruksprodukter, trädgårdsprodukter eller skogsprodukter, eller
2. inköp av varor eller tjänster för sådan verksamhet som avses i 1.
Första stycket gäller dock inte avtal som har till syfte eller ger till resultat
1. att en medlems fria rörlighet på marknaden förhindras eller försvåras
a) i fråga om valet av avnämare eller leverantör,
b) i fråga om möjligheten att lämna föreningen, eller
c) i annat avseende av motsvarande betydelse, eller
2. att försäljningspriser direkt eller indirekt fastställs på varor när försäljningen sker direkt mellan medlemmen och tredje man.
5 §
Förbudet i 1 § gäller inte för ett skriftligt avtal mellan taxiföretag eller mellan en beställningscentral och taxiföretag om avtalet
1. avser gemensam transportverksamhet genom samverkan i en beställningscentral eller på något annat sätt i syfte att uppnå effektivitetsvinster eller andra sådana ekonomiska fördelar,
2. behövs för att tillgodose det samhälleliga intresset av tillgång till taxiservice, och
3. omfattar högst 40 taxifordon.
Undantag enligt första stycket gäller inte
1. till den del samarbetet avser förfarande eller villkor som innebär eller omfattar
a) fastställande av gemensamma priser,
b) uppdelning av marknader,
c) en uppsägningstid för anslutet taxiföretag som överstiger sex månader från uppsägningstillfället eller, i fråga om en ekonomisk förening, villkor att uppsägning inte får göras förrän tidigast efter sex månader eller längre tid från inträdet, eller
d) förbud för anslutet taxiföretag att efter avtalstidens utgång konkurrera med den gemensamma transportverksamheten, och
2. till den del det är uppenbart att syftet med den gemensamma transportverksamheten eller intresset av tillgång till taxiservice enligt första stycket 1 och 2 kan tillgodoses utan att samarbetet omfattar ett sådant förfarande eller villkor som avses i 1.
Ogiltighet
6 §
Avtal eller avtalsvillkor som är förbjudna enligt 1 § är ogiltiga.
Företags missbruk av en dominerande ställning
7 §
Missbruk från ett eller flera företags sida av en dominerande ställning på marknaden är förbjudet.
Sådant missbruk kan särskilt bestå i att
1. direkt eller indirekt påtvinga någon oskäliga inköps- eller försäljningspriser eller andra oskäliga affärsvillkor,
2. begränsa produktion, marknader eller teknisk utveckling till nackdel för konsumenterna,
3. tillämpa olika villkor för likvärdiga transaktioner, varigenom vissa handelspartner får en konkurrensnackdel, eller
4. ställa som villkor för att ingå ett avtal att den andra parten åtar sig ytterligare förpliktelser som varken till sin natur eller enligt handelsbruk har något samband med föremålet för avtalet.
3 kap. Åtgärder mot konkurrensbegränsningar
Åläggande
1 §
Konkurrensverket får ålägga ett företag att upphöra med  överträdelser av förbuden i 2 kap. 1 eller 7 § eller i artikel 
101 eller 102 i EUF-fördraget.
Ett åläggande enligt första stycket får innefatta  beteendemässiga eller strukturella åtgärder som är nödvändiga  för att överträdelsen ska upphöra. Vid valet mellan åtgärder  som är lika effektiva ska den åtgärd väljas som är minst  betungande för företaget.
Ett åläggande enligt första stycket gäller omedelbart, om  något annat inte bestäms.
Lag (2021:81)
.
1 a §
Konkurrensverket får besluta att ett förbud enligt 
2 kap. 1 eller 7 § eller enligt artikel 101 eller 102 i EUF-
fördraget har överträtts.
Lag (2021:81)
.
2 §
Om Konkurrensverket i ett visst fall beslutar att inte  meddela ett åläggande enligt 1 §, får ett företag som berörs  av överträdelsen väcka talan om ett sådant åläggande. En  sådan talerätt gäller dock inte i de fall verket har  tillämpat artikel 13 i rådets förordning (EG) nr 1/2003.
Lag (2016:224)
.
3 §
Om det finns särskilda skäl, får ett åläggande enligt 1 §  meddelas för tiden till dess att frågan slutligt har  avgjorts. Domstolen får meddela ett sådant åläggande bara  sedan rättegång inletts.
Lag (2016:224)
.
Åtagande från företag
4 §
Om det har uppkommit en fråga om att ett företag  överträder något av förbuden i 2 kap. 1 eller 7 § eller i  artikel 101 eller 102 i EUF-fördraget, kan ett åtagande från  företaget ge Konkurrensverket anledning att inte ingripa.  Verkets beslut att godta åtagandet får avse en begränsad tid.  Så länge beslutet gäller får verket i de avseenden som  åtagandet omfattar inte meddela ett åläggande enligt 1 eller 
3 § eller ett beslut enligt 1 a §.
Konkurrensverket får återkalla ett beslut enligt första  stycket om
1. de omständigheter som låg till grund för beslutet har  förändrats i något väsentligt avseende,
2. den som beslutet gäller bryter mot något åtagande som har  angetts i beslutet, eller
3. beslutet grundades på ofullständiga, oriktiga eller  vilseledande uppgifter som parterna har lämnat.
Innan Konkurrensverket beslutar att godta ett åtagande enligt  första stycket, ska verket ge andra som berörs av åtagandet  tillfälle att lämna synpunkter på det.
Lag (2021:81)
.
Konkurrensskadeavgift
5 §
Konkurrensverket får besluta att ett företag ska betala en  särskild avgift (konkurrensskadeavgift), om företaget eller  någon som handlar på dess vägnar uppsåtligen eller av  oaktsamhet har överträtt
1. ett förbud enligt 2 kap. 1 eller 7 § eller enligt artikel 
101 eller 102 i EUF-fördraget,
2. ett beslut om åläggande enligt 1 § första stycket eller 
3 §, eller
3. ett beslut att godta ett åtagande enligt 4 § första  stycket.
Avgiften tillfaller staten.
Innan Konkurrensverket beslutar om konkurrensskadeavgift för  ett företag, ska företaget ges tillfälle att yttra sig över  verkets utkast till beslut.
Lag (2021:81)
.
6 §
Konkurrensskadeavgiften får inte överstiga tio procent av  företagets omsättning föregående räkenskapsår.
Om ett beslut om konkurrensskadeavgift enligt 5 § första  stycket 1 riktas mot en sammanslutning av företag för en  överträdelse som har samband med dess medlemmars verksamhet,  får avgiften inte överstiga tio procent av den samlade  omsättningen föregående räkenskapsår för de medlemsföretag som  är verksamma på den marknad som påverkas av överträdelsen.
Om beslutet riktas mot flera företag, ska avgiften fastställas  särskilt för vart och ett av dem.
Lag (2021:81)
.
7 §
Konkurrensskadeavgift får inte påföras
1. för åtgärder som omfattas av ett åläggande enligt 1, 2  eller 3 § eller ett förbud enligt 27 eller 30 § som har  meddelats vid vite enligt denna lag om talan om utdömande av  vitet har väckts, eller
2. för åtgärder som har vidtagits under den tid då ett beslut  om att godta ett åtagande enligt 4 § första stycket har gällt,  om åtgärderna är förenliga med beslutet.
I fall som avses i första stycket 2 får konkurrensskadeavgift  påföras om beslutet har återkallats med stöd av 4 § andra  stycket 3.
Lag (2021:81)
.
8 §
Konkurrensskadeavgiften ska bestämmas efter överträdelsens sanktionsvärde.
Vid bedömningen av sanktionsvärdet ska det beaktas hur allvarlig överträdelsen är och hur länge den har pågått.
Vid bedömningen av överträdelsens allvar ska särskilt följande beaktas:
1. överträdelsens art,
2. marknadens omfattning och betydelse, och
3. överträdelsens konkreta eller potentiella påverkan på konkurrensen på marknaden.
9 §
Som försvårande omständigheter vid bedömningen av företagets överträdelse ska det särskilt beaktas:
1. om företaget har förmått annat företag att medverka i överträdelsen, eller
2. om företaget har haft en ledande roll i överträdelsen.
10 §
Som förmildrande omständighet vid bedömningen av företagets överträdelse ska det särskilt beaktas om företagets medverkan i överträdelsen har varit begränsad.
11 §
När konkurrensskadeavgiftens storlek bestäms ska,  förutom omständigheter hänförliga till själva överträdelsen,  särskilt följande beaktas:
1. om företaget tidigare har överträtt förbuden i 2 kap. 1  eller 7 § eller i artikel 101 eller 102 i EUF-fördraget,
2. om företaget snabbt har upphört med överträdelsen sedan  den påtalats av Konkurrensverket, eller
3. företagets ekonomiska situation.
När konkurrensskadeavgiftens storlek bestäms får den  ersättning som företaget betalat i en uppgörelse i godo  beaktas som en förmildrande omständighet.
Lag (2016:966)
.
Eftergift och nedsättning av konkurrensskadeavgift
12 §
Konkurrensskadeavgift får efterges för ett företag som  har överträtt förbudet i 2 kap. 1 § eller i artikel 101 i EUF-
fördraget, om företaget är det första att anmäla överträdelsen  till Konkurrensverket och anmälan innehåller sådana uppgifter  att verket först genom dessa har tillräckligt underlag för att  ingripa mot överträdelsen.
När Konkurrensverket redan har tillräckligt underlag för att  ingripa mot överträdelsen, får konkurrensskadeavgift efterges  för ett företag som överträtt nämnda förbud om företaget är  först med att lämna sådana uppgifter som leder till att det  kan klarläggas att överträdelsen har förekommit.
Konkurrensskadeavgift får inte efterges för ett företag som  har tvingat ett annat företag att delta i överträdelsen. I  fall som avses i andra stycket får konkurrensskadeavgift inte  heller efterges om
1. ett annat företag har fått anstånd enligt 14 a § och sådana  uppgifter som krävs för eftergift har lämnats innan  anståndstiden löpt ut, eller
2. ett beslut enligt 15 § har meddelats.
Lag (2021:81)
.
13 §
Konkurrensskadeavgift får fastställas till ett lägre  belopp än vad som följer av 8-11 §§ för ett företag som har  överträtt förbudet i 2 kap. 1 § eller i artikel 101 i EUF-
fördraget, om företaget lämnar uppgifter till Konkurrensverket  som i väsentlig mån underlättar utredningen av överträdelsen.
Vid bedömning av nedsättningens storlek ska det beaktas om  något annat företag redan lämnat sådana uppgifter som i  väsentlig mån underlättat utredningen.
Om ett företag har lämnat sådana uppgifter som leder till att  konkurrensskadeavgiften kan fastställas till ett högre belopp  för de företag som deltagit i överträdelsen än vad som annars  hade varit fallet, ska dessa uppgifter inte beaktas när  avgiften fastställs för det företag som lämnat uppgifterna.
Lag (2021:81)
.
14 §
För att komma i fråga för eftergift enligt 12 § eller nedsättning enligt 13 § ska företaget utöver vad som anges där
1. lämna Konkurrensverket all den information och bevisning om överträdelsen som det har eller får tillgång till,
2. aktivt samarbeta med Konkurrensverket under utredningen av överträdelsen,
3. inte förstöra bevis eller på något annat sätt försvåra framtida eller pågående utredning av överträdelsen, och
4. när anmälan görs eller uppgifter lämnas ha upphört eller snarast därefter upphöra med sitt deltagande i överträdelsen.
14 a §
Konkurrensverket får ge ett företag anstånd med att  lämna sådana uppgifter som krävs för att konkurrensskadeavgift  ska få efterges enligt 12 § första stycket. Om företaget  lämnar uppgifterna innan anståndstiden har löpt ut, ska  uppgifterna anses ha lämnats när anmälan gjordes.
Lag (2021:81)
.
15 §
Konkurrensverket ska i ett beslut fastställa om det finns  förutsättningar för eftergift enligt 12 § första stycket för  det företag som anmält överträdelsen och informera företaget  om beslutet. Ett sådant beslut är bindande för verket i ett  ärende enligt 5 §.
Lag (2021:81)
.
15 a §
Regeringen kan med stöd av 8 kap. 7 § regeringsformen  meddela närmare föreskrifter om
1. handläggningen av en anmälan om eftergift enligt 12 § eller  en fråga om nedsättning enligt 13 §,
2. de krav på samarbete som ska gälla enligt 14 § 2, och
3. den information som ett företag ska lämna för att få  anstånd enligt 14 a §.
Lag (2021:81)
.
15 b §
Bestämmelserna i 12-15 §§ gäller inte för en  sammanslutning av företag.
Lag (2021:81)
.
16 §
Har upphävts genom
lag (2021:81)
.
17 §
Har upphävts genom
lag (2021:81)
.
18 §
Har upphävts genom
lag (2021:81)
.
19 §
Har upphävts genom
lag (2021:81)
.
Preskription
20 §
För att konkurrensskadeavgift ska få påföras måste  Konkurrensverket ha meddelat beslut om sådan avgift inom fem  år från det att överträdelsen upphörde. Om det berörda  företaget inom denna tid får del av ett beslut om undersökning  enligt 5 kap. 3 § eller ges tillfälle att yttra sig över  Konkurrensverkets utkast till beslut, ska tiden i stället  räknas från den dag detta skedde. I sådana fall gäller dock  att avgift får påföras endast om Konkurrensverkets beslut om  konkurrensskadeavgift meddelas inom tio år från det att  överträdelsen upphörde.
Lag (2021:81)
.
20 a §
Fristerna enligt 20 § avbryts om en nationell  konkurrensmyndighet i en annan medlemsstat inom Europeiska  unionen eller Europeiska kommissionen prövar samma avtal eller  förfarande som kan strida mot artikel 101 eller 102 i EUF-
fördraget som Konkurrensverket utreder eller kan utreda.
En frist som avses i första stycket avbryts när minst ett  företag delges den första formella utredningsåtgärden.  Avbrottet gäller alla företag som har deltagit i  överträdelsen.
En ny frist löper från den dag det finns ett  överträdelseavgörande eller när den nationella  konkurrensmyndigheten eller kommissionen har avslutat sitt  förfarande på något annat sätt. Den nya fristen ska dock  aldrig sträcka sig längre än tio år från det att överträdelsen  upphörde.
Lag (2021:81)
.
Kvarstad
21 §
För att säkerställa ett anspråk på konkurrensskadeavgift  får domstolen besluta om kvarstad. I ett sådant fall gäller  bestämmelserna i 15 kap. rättegångsbalken om kvarstad för  fordran.
Lag (2016:224)
.
Betalning av konkurrensskadeavgift m.m.
22 §
Konkurrensskadeavgift ska betalas till Konkurrensverket  inom trettio dagar från det att beslutet fick laga kraft eller  inom den längre tid som anges i beslutet.
Om konkurrensskadeavgiften inte betalas i tid, ska  Konkurrensverket lämna den obetalda avgiften för indrivning.  Bestämmelser om indrivning finns i lagen (1993:891) om  indrivning av statliga fordringar m.m. Verkställighet får ske  enligt utsökningsbalkens bestämmelser.
Lag (2021:81)
.
23 §
En påförd konkurrensskadeavgift faller bort i den mån  verkställighet inte har skett inom fem år från det att  beslutet fick laga kraft.
Lag (2021:81)
.
23 a §
En sammanslutning av företag som inte kan betala en  påförd konkurrensskadeavgift inom den tid som anges i 22 §  första stycket ska kräva att medlemsföretagen bidrar till den  avgift som sammanslutningen ska betala, om avgiften har  fastställts med hänsyn till dess medlemmars omsättning på den  marknad som påverkas av sammanslutningens överträdelse.
Lag (2021:81)
.
23 b §
Om en konkurrensskadeavgift som har påförts en  sammanslutning av företag har fastställts med hänsyn till den  omsättning som medlemmarna i sammanslutningen har och full  betalning inte sker inom den tid som anges i 22 § första  stycket, får Konkurrensverket besluta att ett eller flera av  de medlemsföretag som vid tidpunkten för överträdelsen var  företrädda i sammanslutningens beslutsfattande organ ska  betala resterande del av avgiften.
Om full betalning inte sker enligt första stycket får  Konkurrensverket besluta att ett eller flera andra  medlemsföretag ska betala resterande del av avgiften.
Den avgift som ett företag ska betala enligt första eller  andra stycket får inte överstiga tio procent av företagets  omsättning under räkenskapsåret före det år då beslutet om  konkurrensskadeavgift meddelades.
Lag (2021:81)
.
23 c §
En avgift enligt 23 b § får inte beslutas för ett  medlemsföretag som visar att det inte genomförde det beslut av  sammanslutningen som ledde till överträdelsen och innan  Konkurrensverket påbörjade sin utredning av överträdelsen
1. var omedvetet om beslutet, eller
2. aktivt tog avstånd från beslutet.
Lag (2021:81)
.
23 d §
En avgift enligt 23 b § ska betalas till  Konkurrensverket inom trettio dagar från det att beslutet fick  laga kraft eller den längre tid som anges i beslutet.
I fråga om verkställighet av ett beslut enligt 23 b §  tillämpas 22 § andra stycket och 23 §.
Lag (2021:81)
.
Näringsförbud
24 §
I lagen (2014:836) om näringsförbud finns bestämmelser om att näringsförbud kan meddelas för vissa överträdelser av förbudet i 2 kap. 1 § eller i artikel 101 i EUF-fördraget.
Lag (2014:850)
.
Skadestånd
25 §
I konkurrensskadelagen (2016:964) finns bestämmelser om  skadestånd för överträdelser av förbuden i 2 kap. 1 och 7 §§  och i artiklarna 101 och 102 i EUF-fördraget.
Lag (2016:966)
.
26 §
Har upphävts genom
lag (2016:224)
.
Konkurrensbegränsande offentlig säljverksamhet
27 §
Staten, en kommun eller en region får förbjudas att i en  säljverksamhet som omfattas av 1 kap. 5 § första stycket  tillämpa ett visst förfarande, om detta
1. snedvrider, eller är ägnat att snedvrida, förutsättningarna  för en effektiv konkurrens på marknaden, eller
2. hämmar, eller är ägnat att hämma, förekomsten eller  utvecklingen av en sådan konkurrens.
Förbud får inte meddelas för förfaranden som är försvarbara  från allmän synpunkt.
En kommun eller en region får även förbjudas att bedriva en  viss säljverksamhet i fall som avses i första stycket. En  sådan verksamhet får dock inte förbjudas, om den är förenlig  med lag.
Ett förbud gäller omedelbart, om något annat inte bestäms.
Lag (2019:933)
.
28 §
Det som sägs i 27 § gäller även ett förfarande eller en  verksamhet i en annan juridisk person om staten, en kommun  eller en region direkt eller indirekt har ett dominerande  inflytande över den juridiska personen genom ägarskap,  finansiell medverkan, gällande regler eller på annat sätt. Det  som sägs om staten, en kommun eller en region tillämpas då på  den juridiska personen.
Lag (2019:933)
.
29 §
Ett förbud enligt 27 § får även omfatta ett förfarande eller en verksamhet som väsentligen överensstämmer med det förfarande eller den verksamhet som förbjuds.
Lag (2009:1280)
.
30 §
Om det finns särskilda skäl för det, får ett förbud enligt 27 § meddelas för tiden till dess att frågan slutligt har avgjorts. Ett sådant förbud får meddelas bara sedan rättegång inletts.
Lag (2009:1280)
.
31 §
Har rätten lämnat en talan om förbud enligt 27 § utan bifall, får frågan prövas på nytt, om de omständigheter som låg till grund för avgörandet har förändrats i något väsentligt avseende.
Ett förbud enligt 27 § får omprövas, om det finns särskilda skäl för att upphäva eller mildra förbudet.
Lag (2009:1280)
.
32 §
Konkurrensverket får väcka talan om förbud enligt 27 §  eller omprövning enligt 31 § andra stycket. En talan om  omprövning av ett meddelat förbud får också väckas av den som  förbudet riktar sig mot.
Om Konkurrensverket för ett visst fall beslutar att inte  väcka en talan om förbud enligt 27 §, får talan väckas av ett  företag som berörs av förfarandet eller av verksamheten.
Lag (2016:224)
.
4 kap. Företagskoncentrationer
Förbud mot företagskoncentrationer m.m.
1 §
En företagskoncentration som prövas enligt denna lag ska förbjudas, om koncentrationen är ägnad att påtagligt hämma förekomsten eller utvecklingen av en effektiv konkurrens inom landet i dess helhet eller en avsevärd del av det. Vid prövningen av om en företagskoncentration ska förbjudas ska det särskilt beaktas om den medför att en dominerande ställning skapas eller förstärks.
Ett förbud får meddelas endast om inga väsentliga nationella säkerhets- eller försörjningsintressen därigenom åsidosätts.
I den utsträckning som bildandet av ett gemensamt företag, som utgör en företagskoncentration enligt 1 kap. 9 § andra stycket, har till syfte eller får till resultat att samordna konkurrensbeteendet hos företag som förblir självständiga, ska vid prövningen av fråga om förbud mot företagskoncentrationen samordningen bedömas enligt 2 kap. 1 och 2 §§.
2 §
Om det är tillräckligt för att undanröja de skadliga effekterna av en företagskoncentration, får en part i koncentrationen i stället för förbud enligt 1 § åläggas att
1. avyttra ett företag eller en del av ett företag, eller
2. genomföra någon annan konkurrensfrämjande åtgärd.
Ett åläggande enligt första stycket får inte vara mer långtgående än vad som krävs för att de skadliga effekterna av konkurrensbegränsningen ska undanröjas.
3 §
Ett förbud mot en företagskoncentration innebär att en  rättshandling som utgör en del i företagskoncentrationen  eller som har till syfte att genomföra koncentrationen  därefter blir ogiltig. Detta gäller dock inte sådana  rättshandlingar som utgörs av förvärv som har skett på en  reglerad marknad som avses i 1 kap. 4 b § lagen (2007:528) om  värdepappersmarknaden, en motsvarande marknad utanför  Europeiska ekonomiska samarbetsområdet eller en MTF-plattform  som avses i 1 kap. 4 b § lagen om värdepappersmarknaden eller  genom inrop på exekutiv auktion. I sådana fall får  förvärvaren i stället åläggas att avyttra det som har  förvärvats.
Lag (2017:696)
.
4 §
Har fråga uppkommit om förbud enligt 1 § eller åläggande enligt 2 §, kan ett åtagande från en part i företagskoncentrationen medföra att Konkurrensverket lämnar koncentrationen utan åtgärd.
5 §
Ett beslut av Konkurrensverket att lämna en företagskoncentration utan åtgärd ska även omfatta sådana begränsningar som har direkt anknytning till och är nödvändiga för genomförandet av den anmälda företagskoncentrationen.
Anmälan om företagskoncentration
6 §
En företagskoncentration ska anmälas till Konkurrensverket, om
1. de berörda företagen tillsammans har haft en omsättning föregående räkenskapsår i Sverige som överstiger en miljard kronor, och
2. minst två av de berörda företagen har haft en omsättning i Sverige föregående räkenskapsår som överstiger 200 miljoner kronor för vart och ett av företagen.
7 §
Om omsättningskravet enligt 6 § 1 är uppfyllt men omsättningen inte överstiger vad som anges i 6 § 2, får
1. Konkurrensverket ålägga en part i en företagskoncentration att anmäla koncentrationen, när det är påkallat av särskilda skäl, eller
2. part eller annan medverkande i en koncentration frivilligt anmäla koncentrationen.
8 §
Om en företagskoncentration består av flera transaktioner mellan samma personer eller företag, varigenom delar av ett eller flera företag förvärvas, ska vid beräkningen av omsättningen de transaktioner som ägt rum inom en tvåårsperiod behandlas som endast en koncentration.
9 §
Om anmälningsskyldighet gäller enligt 6 §, ska anmälan göras av den eller dem som förvärvar kontrollen över ett företag eller en del av det. Om koncentrationen innebär att två eller flera företag slås samman, ska koncentrationen anmälas av dessa företag.
10 §
En anmälan om företagskoncentration får göras så snart part eller någon annan medverkande kan visa att de avser att genomföra en koncentration.
En anmälan om företagskoncentration ska göras innan koncentrationen genomförs.
Särskild undersökning av företagskoncentration
11 §
Konkurrensverket ska inom tjugofem arbetsdagar från det att en fullständig anmälan om företagskoncentration har kommit in till verket meddela beslut om att antingen genomföra en särskild undersökning av koncentrationen eller lämna koncentrationen utan åtgärd.
Om Konkurrensverket inom fristen i första stycket har mottagit ett åtagande från en part i företagskoncentrationen som syftar till att verket ska lämna koncentrationen utan åtgärd, förlängs fristen till trettiofem arbetsdagar.
12 §
Innan fristen enligt 11 § har löpt ut, får en part och någon annan medverkande i en företagskoncentration inte vidta någon åtgärd för att fullfölja koncentrationen. Förbudet gäller inte om Konkurrensverket före fristens utgång beslutar att lämna koncentrationen utan åtgärd.
Om det finns särskilda skäl, får Konkurrensverket besluta om undantag från förbudet i första stycket.
Om det är nödvändigt för att säkerställa att förbudet i första stycket följs, får Konkurrensverket meddela förbud eller åläggande för parterna eller andra medverkande i företagskoncentrationen.
Lag (2014:443)
.
Beslut om åtgärd mot företagskoncentration
13 §
Om Konkurrensverket har beslutat att genomföra en  särskild undersökning ska verket inom tre månader från det  att beslutet meddelades besluta om förbud enligt 1 §, om  åläggande enligt 2 § eller att lämna företagskoncentrationen  utan åtgärd.
Ett förbud enligt 1 § eller ett åläggande enligt 2 § får inte  meddelas senare än två år efter det att  företagskoncentrationen uppkom.
Ett förbud enligt 1 § eller ett åläggande enligt 2 § gäller  omedelbart, om något annat inte bestäms.
Lag (2017:986)
.
13 a §
Innan fristen enligt 13 § första stycket har löpt ut,  får en part och någon annan medverkande i  företagskoncentrationen inte vidta någon åtgärd för att  fullfölja koncentrationen. Förbudet gäller inte om  Konkurrensverket före fristens utgång meddelar ett beslut som  avses i 13 § första stycket.
Om det finns särskilda skäl, får Konkurrensverket besluta om  undantag från förbudet i första stycket.
Om det är nödvändigt för att säkerställa att förbudet i  första stycket följs, får Konkurrensverket meddela förbud  eller åläggande för parterna eller andra medverkande i  företagskoncentrationen.
Lag (2017:986)
.
14 §
Konkurrensverket får förlänga fristen i 13 § första  stycket med högst en månad i sänder, om parterna i  koncentrationen samtycker till det. I de fall annan  medverkande anmält koncentrationen enligt 7 § 2 krävs även  dennes samtycke. Om koncentrationen ägt rum på det sätt som  anges i 3 § andra meningen, är förvärvarens samtycke  tillräckligt.
Om det finns synnerliga skäl, får fristen förlängas utan  sådant samtycke som anges i första stycket.
Lag (2017:986)
.
15 §
Om Konkurrensverkets beslut om förbud enligt 1 § eller  åläggande enligt 2 § överklagas, ska Patent- och  marknadsdomstolen avgöra ärendet inom sex månader från det  att överklagandet kom in.
Den i första stycket angivna fristen får förlängas av  domstolen under samma förutsättningar som anges i 14 §.
Lag (2017:986)
.
16 §
Om Patent- och marknadsdomstolens beslut överklagas ska  Patent- och marknadsöverdomstolen avgöra ärendet inom tre  månader från det att tiden för överklagande gick ut.
Den i första stycket angivna fristen får förlängas av  domstolen under samma förutsättningar som anges i 14 §.
Lag (2017:986)
.
16 a §
Ny beteckning 17 § genom
lag (2017:986)
.
Tillfälligt stopp av löptider för frister
17 §
Konkurrensverket får tillfälligt stoppa löptiden för en  frist som anges i 11 § eller 13 § första stycket, om en part  i företagskoncentrationen inte har följt ett åläggande enligt 
5 kap. 1 § första stycket 1. Fristen börjar löpa igen första  arbetsdagen efter det att åläggandet har följts.
På begäran av en part i företagskoncentrationen får  Konkurrensverket tillfälligt stoppa löptiden för den  tidsfrist som anges i 11 § under så många arbetsdagar som  verket bestämmer.
Konkurrensverkets beslut enligt första stycket kan prövas av  domstol i samband med prövningen av ett överklagat beslut om  förbud enligt 1 § eller åläggande enligt 2 §.
Lag (2017:986)
.
18 §
Har upphävts genom
lag (2017:986)
.
Rättskraft och omprövning
19 §
Om ett beslut att lämna en företagskoncentration utan  åtgärd har grundats på en oriktig uppgift som lämnats av en  part eller någon annan medverkande i koncentrationen, får  Konkurrensverket besluta att genomföra en särskild  undersökning.
Lag (2017:986)
.
20 §
Om domstolen efter överklagande har upphävt ett beslut  om förbud enligt 1 § eller åläggande enligt 2 §, får frågan  prövas på nytt, om en part eller någon annan medverkande i  företagskoncentrationen har lämnat oriktiga uppgifter om  sakförhållanden av väsentlig betydelse för domstolens  beslut.
En ansökan om förnyad prövning får göras av Konkurrensverket  till Patent- och marknadsdomstolen. Ansökan ska göras inom  ett år från det att ärendet slutligt har avgjorts.
Lag (2017:986)
.
21 §
Om ett beslut om förbud enligt 1 § eller åläggande  enligt 2 § inte längre behövs eller inte längre är lämpligt,  får beslutet omprövas av Konkurrensverket på eget initiativ  eller på begäran av någon som berörs av beslutet.
Lag (2017:986)
.
5 kap. Utredning av konkurrensärenden
Utredning initierad av Konkurrensverket
1 §
Om det behövs för att Konkurrensverket ska kunna fullgöra  sina uppgifter enligt denna lag, får verket ålägga
1. ett företag eller någon annan att tillhandahålla uppgifter,  handlingar eller annat,
2. den som förväntas kunna lämna upplysningar i saken att  inställa sig för förhör på tid och plats som verket bestämmer,  eller
3. en kommun eller en region som driver verksamhet av  ekonomisk eller kommersiell natur att redovisa kostnader och  intäkter i verksamheten.
Ett åläggande enligt första stycket gäller omedelbart, om  något annat inte bestäms.
Lag (2019:933)
.
2 §
Vid förhör enligt 1 § första stycket 2 ska utsaga av den som förhörs upptecknas. Utsagan ska läsas upp eller tillfälle ges den förhörde att på annat sätt granska uppteckningen.
Uppteckning och granskning ska ske innan förhöret avslutats eller, om förhöret är särskilt omfattande eller behandlar komplicerade sakförhållanden, så snart som möjligt därefter.
Den förhörde ska tillfrågas om han eller hon har något att invända mot innehållet i uppteckningen. En invändning som inte medför någon ändring ska antecknas. Efter granskningen får uppteckningen inte ändras.
3 §
Patent- och marknadsdomstolen får på ansökan av  Konkurrensverket besluta att verket får genomföra en  undersökning hos ett företag för att utreda om det har  överträtt förbuden i 2 kap. 1 eller 7 § eller i artikel 101  eller 102 i EUF-fördraget, om
1. det finns anledning att anta att en överträdelse har skett,
2. den som ansökan gäller inte rättar sig efter ett åläggande  enligt 1 § första stycket 1 eller det annars finns risk för  att bevis undanhålls eller förvanskas, och
3. vikten av att åtgärden vidtas är tillräckligt stor för att  uppväga det intrång eller annat men som åtgärden innebär för  den som drabbas av åtgärden.
Ett beslut enligt första stycket får också avse en utredning  som gäller en överträdelse av
1. ett beslut om åläggande enligt 3 kap. 1 eller 3 §,
2. ett beslut att godta ett åtagande enligt 3 kap. 4 §, eller
3. 21 § första stycket 1-5.
Lag (2021:81)
.
4 §
Ett beslut enligt 3 § får också avse en juridisk person  eller något annat företag än det företag som är föremål för  utredning, om
1. förutsättningarna i 3 § första stycket 1-3 är uppfyllda,  och
2. det finns särskild anledning att anta att bevis finns hos  den som ansökan gäller.
Lag (2021:81)
.
5 §
Ett beslut enligt 3 § får också avse bostäder och andra  utrymmen som nyttjas av styrelseledamöter och anställda i det  företag som är föremål för utredning, om
1. förutsättningarna i 3 § första stycket 1-3 är uppfyllda,  och
2. det finns särskild anledning att anta att bevis finns hos  den som ansökan gäller.
Lag (2021:81)
.
6 §
När Konkurrensverket genomför en undersökning har verket  rätt att
1. få tillträde till lokaler, markområden, transportmedel och  andra utrymmen,
2. ta del av all information som är tillgänglig för den som  undersökningen genomförs hos, oavsett i vilken form den finns,
3. granska bokföring och andra affärshandlingar,
4. ta kopior av eller göra utdrag ur bokföring och  affärshandlingar,
5. försegla företagslokaler, bokföring eller affärshandlingar  så länge och i den omfattning det är nödvändigt för att  genomföra undersökningen, och
6. begära muntliga förklaringar direkt på platsen.
Lag (2021:81)
.
6 a §
Konkurrensverket får ta hand om en handling för att  genomföra åtgärderna i 6 § 3 och 4 i Konkurrensverkets lokaler  eller i någon annan lokal.
När en handling tas om hand får även pärmar, mappar eller  liknande förvaringsmaterial tas med.
Om det är möjligt ska ett exemplar av den handling som tas om  hand lämnas kvar.
Lag (2021:81)
.
6 b §
När Konkurrensverket vidtar åtgärder enligt 6 § 3 och 4  i Konkurrensverkets lokaler eller i någon annan lokal har den  som undersökningen gäller rätt att följa de åtgärder som  verket vidtar.
Lag (2021:81)
.
6 c §
Konkurrensverket ska lämna tillbaka handlingar och annat  som har tagits om hand enligt 6 a § så snart de inte längre  behövs.
Om den som beslutet om undersökning gäller har försatts i  konkurs, ska Konkurrensverket
1. överlämna handlingarna och annat till konkursförvaltaren,  och
2. underrätta den som beslutet gäller om att handlingarna har  lämnats över.
Konkurrensverket ska på begäran av den som beslutet gäller  pröva om en handling eller annat som tagits om hand ska lämnas  tillbaka.
Lag (2021:81)
.
7 §
Ett beslut om undersökning får meddelas utan att den som ansökan avser får tillfälle att yttra sig, om det kan befaras att undersökningen annars skulle förlora i betydelse.
Beslut enligt första stycket ska sändas endast till Konkurrensverket. När undersökningen börjar ska verket överlämna ett exemplar av beslutet till den hos vilken undersökningen ska genomföras.
8 §
Ett beslut om undersökning ska innehålla uppgifter om
1. föremålet för och syftet med undersökningen,
2. tidpunkten när undersökningen ska börja, och
3. Konkurrensverkets befogenheter enligt 6 § och 6 a § första  och andra styckena.
Ett beslut enligt första stycket gäller omedelbart, om rätten  inte bestämmer något annat.
Lag (2021:81)
.
9 §
Den som Konkurrensverket ska genomföra en undersökning hos har rätt att tillkalla ett juridiskt biträde.
I avvaktan på att ett sådant biträde inställer sig får Konkurrensverket inte påbörja undersökningen. Detta gäller dock inte, om
1. undersökningen härigenom onödigt fördröjs, eller
2. undersökningen har beslutats enligt 7 § första stycket.
10 §
Konkurrensverket får begära handräckning av  Kronofogdemyndigheten för att genomföra de åtgärder som avses  i 6 § 1-5 eller 6 a § första och andra styckena.
Vid handräckning gäller bestämmelserna i utsökningsbalken om  verkställighet av förpliktelser som inte avser  betalningsskyldighet, avhysning eller avlägsnande.  Kronofogdemyndigheten ska dock inte underrätta den som  undersökningen ska genomföras hos innan verkställighet sker.
Lag (2021:81)
.
11 §
Åtgärder enligt 1 eller 6 § första stycket får inte avse  en skriftlig handling
1. vars innehåll kan antas vara sådant att en advokat eller  en advokats biträde inte får höras som vittne om innehållet,  och
2. som innehas av advokaten eller biträdet eller av den som  tystnadsplikten gäller till förmån för.
Om Konkurrensverket anser att en viss handling bör omfattas  av en undersökning och den som åtgärden avser åberopar att  handlingen är skyddad enligt första stycket, ska handlingen  omedelbart förseglas och skyndsamt överlämnas till Patent-  och marknadsdomstolen av Konkurrensverket.
Domstolen ska utan dröjsmål pröva om handlingen ska omfattas  av Konkurrensverkets undersökning.
Lag (2016:224)
.
12 §
Har upphävts genom
lag (2021:81)
.
13 §
Den som är uppgiftsskyldig eller är föremål för  undersökning enligt denna lag får inte betungas onödigt eller  tvingas att erkänna en överträdelse av ett förbud enligt 
2 kap. 1 eller 7 § eller enligt artikel 101 eller 102 i EUF-
fördraget.
Lag (2021:81)
.
Utredning på begäran av EU-kommissionen eller myndighet i annan medlemsstat
14 §
Bestämmelserna i 1 och 11-13 §§ om inhämtande av uppgifter gäller även när Konkurrensverket vidtar sådana åtgärder på begäran av en konkurrensmyndighet i en annan medlemsstat i Europeiska unionen.
14 a §
Konkurrensverket får översända en sådan handling som  anges i 1 kap. 2 § 10 konkurrensskadelagen (2016:964) till en  annan konkurrens-myndighet inom Europeiska unionen eller till  Europeiska kommissionen endast med tillämpning av artikel 12 i  rådets förordning (EG) nr 1/2003 och endast om den som har  gett in handlingen samtycker till det.
Lag (2021:81)
.
15 §
Bestämmelserna i 3-13 §§ om undersökningar gäller även när Konkurrensverket vidtar sådana åtgärder på begäran av en konkurrensmyndighet i en annan medlemsstat i Europeiska unionen.
15 a §
En konkurrensmyndighet i en annan medlemsstat i  Europeiska unionen som har framställt en sådan begäran som  avses i artikel 22 i rådets förordning (EG) nr 1/2003 har rätt  att närvara och aktivt bistå Konkurrensverket när ett förhör  enligt 1 § första stycket 2 hålls eller en undersökning enligt 
6 § genomförs.
Lag (2021:81)
.
16 §
Bestämmelserna i 6 och 9-13 §§ gäller även när  Konkurrensverket, på begäran av Europeiska kommissionen,  genomför en sådan undersökning som avses i
1. artikel 22.2 i rådets förordning (EG) nr 1/2003,
2. artikel 12.1 i rådets förordning (EG) nr 139/2004, eller
3. artikel 14.7 i Europaparlamentets och rådets förordning 
(EU) 2022/2560 av den 14 december 2022 om utländska  subventioner som snedvrider den inre marknaden.
Trots första stycket gäller inte 9 § andra stycket första  meningen om det kan befaras att undersökningen skulle förlora  i betydelse ifall den inte påbörjas omedelbart.
Vid en undersökning enligt artikel 14.7 i förordning (EU) 
2022/2560 gäller även 1 § första stycket 1 och 2 och andra  stycket samt 2 §.
Lag (2024:706)
.
17 §
Om Europeiska kommissionen har beslutat om en  undersökning enligt
1. artikel 20.4 i rådets förordning (EG) nr 1/2003,
2. artikel 13.4 i rådets förordning (EG) nr 139/2004,
3. artikel 23.6 i Europaparlamentets och rådets förordning 
(EU) 2022/1925 av den 14 september 2022 om öppna och rättvisa  marknader inom den digitala sektorn och om ändring av direktiv 
(EU) 2019/1937 och (EU) 2020/1828 (förordningen om digitala  marknader), eller
4. artikel 14.3 i förordning (EU) 2022/2560, får  Kronofogdemyndigheten efter ansökan av Konkurrensverket  besluta om handräckning för att undersökningen ska kunna  genomföras.
Vid handräckning enligt första stycket tillämpas 10 § andra  stycket.
Lag (2024:706)
.
18 §
Frågor om förhandsgodkännande enligt artikel 21.3 i  rådets förordning (EG) nr 1/2003 prövas av Patent- och  marknadsdomstolen på ansökan av Konkurrensverket.
Om beslut om förhandsgodkännande meddelats enligt första  stycket, gäller bestämmelserna i 17 § om handräckning.
Lag (2016:224)
.
Rättslig hjälp åt myndighet i annan stat
19 §
Konkurrensverket får meddela ett åläggande enligt 1 §, om det begärs av en myndighet i en stat med vilken Sverige har ingått en överenskommelse om rättslig hjälp i konkurrensärenden. Om åläggande meddelas ska bestämmelserna i 11-13 §§ gälla.
20 §
Efter en begäran av en myndighet i en stat med vilken  Sverige har ingått en överenskommelse om rättslig hjälp i  konkurrensärenden får Patent- och marknadsdomstolen på  ansökan av Konkurrensverket besluta att verket får genomföra  en undersökning hos ett företag eller någon annan för att  bistå den andra staten med att utreda om någon har överträtt  den statens konkurrensregler, om
1. det som föreskrivs i 5 § 1-3 är uppfyllt, och
2. det förfarande som utreds är av ett slag som vid  tillämpningen av denna lag eller Europeiska unionens  konkurrensregler skulle ha innefattat en överträdelse av  förbuden i 2 kap. 1 eller 7 § eller i artikel 101 eller 102 i  EUF- fördraget, om något av dessa regelverk hade tillämpats  på förfarandet.
I fall som avses i första stycket gäller bestämmelserna i 
6-13 §§.
Lag (2016:224)
.
Utredningsskadeavgift
21 §
Konkurrensverket får besluta att ett företag ska betala  en särskild avgift (utredningsskadeavgift), om företaget eller  någon som handlar på dess vägnar uppsåtligen eller av  oaktsamhet vid Konkurrensverkets utredning av om företaget  överträtt något av förbuden i 2 kap. 1 eller 7 § eller  artikel 101 eller 102 i EUF-fördraget
1. har lämnat oriktiga, ofullständiga eller vilseledande  uppgifter som svar på ett åläggande enligt 1 § första  stycket 1, eller inte lämnat begärda uppgifter, handlingar  eller annat inom en angiven tidsfrist,
2. inte har sett till att en företrädare inställt sig till ett  sådant förhör som avses i 1 § första stycket 2,
3. har hindrat Konkurrensverket att genomföra någon av de  åtgärder som anges i 6 § 1-5,
4. har brutit en sådan försegling som avses i 6 § 5, eller
5. har lämnat ett oriktigt, ofullständigt eller vilseledande  svar på en begäran om förklaring som avses i 6 § 6 eller inte  lämnat någon förklaring.
Avgiften tillfaller staten.
Innan Konkurrensverket beslutar om utredningsskadeavgift för  ett företag, ska företaget ges tillfälle att yttra sig över  verkets utkast till beslut.
Lag (2021:81)
.
22 §
Utredningsskadeavgift får inte påföras för en åtgärd som  omfattas av ett beslut som har förenats med vite enligt denna  lag om talan om utdömande av vite har väckts.
Lag (2021:81)
.
23 §
När utredningsskadeavgiftens storlek bestäms ska hänsyn  tas till överträdelsens allvar och varaktighet.
Utredningsskadeavgiften får inte överstiga en procent av  företagets omsättning föregående räkenskapsår.
Lag (2021:81)
.
24 §
I fråga om utredningsskadeavgift tillämpas bestämmelserna  om
1. preskription i 3 kap. 20 och 20 a §§,
2. kvarstad i 3 kap. 21 §, och
3. betalning av konkurrensskadeavgift i 3 kap. 22 och 23 §§.
Det som där sägs om konkurrensskadeavgift gäller då i stället  utredningsskadeavgift.
Lag (2021:81)
.
6 kap. Vite
Föreläggande av vite
1 §
Följande beslut får förenas med vite:
1. åläggande enligt 3 kap. 1, 2 eller 3 §,
2. förbud enligt 3 kap. 27 eller 30 §,
3. förbud enligt 4 kap. 1 §,
4. åläggande enligt 4 kap. 2 eller 3 §,
5. förbud eller åläggande enligt 4 kap. 12 § tredje stycket  eller 13 a § tredje stycket, och
6. åläggande enligt 5 kap. 1 §.
Ett beslut om undersökning enligt 5 kap. 3 eller 20 § får  förenas med vite. Konkurrensverket får förena ett beslut om  fullgörande av skyldigheter enligt 4 kap. 6 § eller 7 § 1 med  vite.
Konkurrensverket får förena ett beslut att godta ett åtagande  som har lämnats enligt 3 kap. 4 § första stycket eller enligt 
4 kap. 4 § med vite. Ett sådant beslut gäller omedelbart, om  något annat inte bestäms.
Lag (2017:986)
.
1 a §
När följande beslut förenas med löpande vite, ska det  fastställas till ett belopp som står i proportion till  företagets genomsnittliga dagliga omsättning föregående  räkenskapsår räknat från den dag som anges i beslutet:
1. åläggande enligt 3 kap. 1, 2 eller 3 §,
2. beslut enligt 3 kap. 4 § första stycket,
3. åläggande enligt 5 kap. 1 § första stycket 1 eller 2 vid  utredning av om företaget överträtt något av förbuden i 2 kap. 
1 eller 7 § eller artikel 101 eller 102 i EUF-fördraget, eller
4. beslut enligt 5 kap. 3 §.
Lag (2021:81)
.
Utdömande av vite
2 §
En talan om att döma ut vite som har förelagts med stöd  av denna lag förs av Konkurrensverket. I fråga om vite som  har förelagts på talan av ett företag får talan om att döma  ut vitet föras även av det företaget.
Lag (2016:224)
.
7 kap. Överklagande
1 §
Beslut av Konkurrensverket i följande frågor får  överklagas till Patent- och marknadsdomstolen:
1. åtgärder enligt 2 kap. 3 § andra stycket,
2. ålägganden som verket har meddelat enligt 3 kap. 1 § första  stycket eller 3 §,
3. beslut enligt 3 kap. 1 a §, 4 § andra stycket, 5 eller 
23 b §,
4. förbud enligt 4 kap. 1 §,
5. ålägganden enligt 4 kap. 2 §,
6. förbud eller ålägganden enligt 4 kap. 12 § tredje stycket  eller 13 a § tredje stycket,
7. beslut enligt 4 kap. 14 eller 21 §,
8. ålägganden enligt 5 kap. 1 §,
9. beslut enligt 5 kap. 21 §, och
10. återkallelser av undantag enligt artikel 29.2 i rådets  förordning (EG) nr 1/2003.
Andra beslut av Konkurrensverket enligt denna lag får inte  överklagas.
Lag (2021:81)
.
2 §
Beslut av Patent- och marknadsdomstolen enligt 3 kap. 
30 § får överklagas särskilt.
Lag (2017:986)
.
8 kap. Handläggningen i domstol
Behörig domstol
1 §
Patent- och marknadsdomstolen är rätt domstol i mål om
1. åläggande som avses i 3 kap. 2 §,
2. kvarstad enligt 3 kap. 21 §,
3. förbud som avses i 3 kap. 27 och 31 §§ och 32 § andra  stycket, och
4. utdömande av vite enligt 6 kap. 2 §.
Lag (2021:81)
.
Tillämpligt regelsystem
2 §
Bestämmelserna i rättegångsbalken om tvistemål där  förlikning om saken inte är tillåten tillämpas i mål som avses  i 3 kap. 2, 21, 27 och 31 §§ och 32 § andra stycket.
Bestämmelserna i lagen (1996:242) om domstolsärenden tillämpas  i ärenden som inleds genom en ansökan till Patent- och  marknadsdomstolen.
Lag (2021:81)
.
3 §
Har upphävts genom
lag (2021:81)
.
Förbud mot att åberopa visst skriftligt bevis
4 §
En part som i ett förfarande vid en nationell  konkurrensmyndighet inom Europeiska unionen har fått tillgång  till en sådan förklaring inom ramen för ett eftergiftsprogram  eller förlikningsinlaga som anges i 1 kap. 2 § 10 och 12  konkurrensskadelagen (2016:964) får inte åberopa handlingen  som bevis i domstol i ett mål eller ärende enligt denna lag.
Första stycket gäller inte om målet eller ärendet avser  prövning av ett beslut genom vilket det har konstaterats en  överträdelse av 2 kap. 1 eller 7 § eller artikel 101 eller 102  i EUF-fördraget och ett åberopande är nödvändigt för att  parten ska kunna utöva sin rätt till försvar.
Lag (2021:81)
.
5 §
En part i ett förfarande vid en nationell  konkurrensmyndighet inom Europeiska unionen får inte i ett mål  eller ärende enligt denna lag som bevis i domstol åberopa  sådant som parten har fått del av under förfarandet och som är  av följande slag:
1. handlingar som andra har tagit fram särskilt för  förfarandet vid konkurrensmyndigheten,
2. handlingar som konkurrensmyndigheten har tagit fram och  överlämnat till parterna under förfarandet, eller
3. förlikningsinlagor som har återkallats.
Första stycket gäller inte efter att konkurrensmyndigheten  genom att anta ett beslut eller på något annat sätt har  avslutat sitt förfarande.
Lag (2021:81)
.
6 §
Har upphävts genom
lag (2016:224)
.
7 §
Har upphävts genom
lag (2016:224)
.
8 §
Har upphävts genom
lag (2016:224)
.
9 §
Har upphävts genom
lag (2016:224)
.
10 §
Har upphävts genom
lag (2016:224)
.
11 §
Har upphävts genom
lag (2016:224)
.
Konkurrensverket som part
12 §
För Konkurrensverket som part i mål enligt denna lag gäller i fråga om föreläggande för part och parts utevaro det som i rättegångsbalken är föreskrivet för åklagare.
Yttrande från annan än part
13 §
Ett yttrande som har lämnats av Europeiska kommissionen eller Konkurrensverket med tillämpning av artikel 15 i rådets förordning (EG) nr 1/2003 får beaktas av rätten utan att det åberopas av part. Parterna ska ges tillfälle att yttra sig över yttrandet.
Lag (2010:642)
.
Förhör i domstol
14 §
Vid förhör i domstol med en part eller någon annan ska 36 kap. 16 § andra stycket rättegångsbalken tillämpas i fråga om det som han eller hon har berättat vid ett förhör enligt 5 kap.
1 § hos Konkurrensverket.
Rättegångskostnader
15 §
I mål och ärenden enligt denna lag tillämpas i fråga om  rättegångskostnader 31 kap. rättegångsbalken, om inte något  annat anges i denna lag.
I mål som avses i 3 kap. 2 § och 32 § andra stycket tillämpas 
18 kap. rättegångsbalken. Om det finns särskilda skäl, får  rätten i sådana mål besluta att var och en av parterna ska  svara för sina rättegångskostnader.
Lag (2016:966)
.
16 §
Har upphävts genom
lag (2021:81)
.
17 §
Har upphävts genom
lag (2017:986)
.
18 §
Har mål om skadestånd handlagts gemensamt med mål om konkurrensskadeavgift svarar den som fört talan om skadestånd endast för den särskilda kostnad som denne orsakat. För sådan kostnad svarar inte part som yrkat konkurrensskadeavgift.
Övergångsbestämmelser
2008:579
1. Denna lag träder i kraft den 1 november 2008, då konkurrenslagen (1993:20) ska upphöra att gälla samt lagen
(2005:702) om ändring i konkurrenslagen (1993:20) utgå.
2. Förbuden i 2 kap. 1 och 7 §§ gäller även i fråga om avtal som föreligger eller förfaranden som tillämpas när denna lag träder i kraft, om inte avtalet eller förfarandet är tillåtet enligt äldre bestämmelser. Detsamma gäller i fråga om avtal som förelegat eller förfaranden som tillämpats före ikraftträdande av denna lag.
3. Domar och beslut som har meddelats enligt den äldre lagen ska fortfarande gälla, om inte annat föreskrivs i punkt 4-6.
4. I fråga om undantag som har beslutats enligt 8 §
konkurrenslagen (1993:20) i dess lydelse före den 1 juli 2004 tillämpas då gällande bestämmelser så länge undantaget gäller enligt beslutet om detta. Ett beslut om undantag ska dock efter ikraftträdandet inte kunna förnyas enligt 11 eller 16 § i den äldre lagens lydelse före den 1 juli 2004.
5. I fråga om undantag som gäller till följd av bestämmelsen i 13 § konkurrenslagen (1993:20) i dess lydelse före den 1 juli 2004 tillämpas då gällande bestämmelser.
6. I fråga om icke-ingripandebesked som har beslutats före den 1 juli 2004 tillämpas då gällande bestämmelser i konkurrenslagen (1993:20).
7. Konkurrensskadeavgift får påföras för överträdelser av förbuden i artikel 101 eller 102 i EUF-fördraget såvitt avser tid efter den 1 januari 2001.
Lag (2010:642)
.
8. För överträdelser som begåtts före den 1 augusti 2005 ska vid bestämmande av konkurrensskadeavgiften inte beaktas att företaget tidigare överträtt förbuden i artikel 101 eller 102 i EUF-fördraget.
Lag (2010:642)
.
9. Bestämmelsen i 3 kap. 20 § tillämpas även på överträdelser som har begåtts före ikraftträdandet, om inte möjligheten att påföra konkurrensskadeavgift har bortfallit dessförinnan enligt äldre bestämmelser.
10. För fordringar på skadestånd som har uppkommit före den 1 augusti 2005 ska rätten till ersättning anses ha fallit bort om talan inte väcks inom fem år från det att skadan uppkom.
11. Beträffande företagskoncentrationer som har uppstått före ikraftträdandet gäller den äldre konkurrenslagen.
12. I fråga om mål och ärenden som före ikraftträdandet är anhängiggjorda vid domstol ska äldre bestämmelser tillämpas.
2014:443
1. Denna lag träder i kraft den 1 augusti 2014.
2. Äldre bestämmelser gäller fortfarande för företagskoncentrationer som har anmälts före ikraftträdandet.
2016:224
1. Denna lag träder i kraft den 1 september 2016.
2. Mål och ärenden som har inletts i tingsrätt eller hovrätt  före ikraftträdandet ska överlämnas till Patent- och  marknadsdomstolen respektive Patent- och  marknadsöverdomstolen.
3. Om huvudförhandling har inletts före ikraftträdandet ska  handläggningen i tingsrätten eller hovrätten dock slutföras  enligt äldre bestämmelser.
2016:966
1. Denna lag träder i kraft den 27 december 2016.
2. Mål om skadestånd som har inletts i tingsrätt eller  hovrätt före ikraftträdandet ska överlämnas till Patent- och  marknadsdomstolen respektive Patent- och  marknadsöverdomstolen.
3. Om huvudförhandling har inletts före ikraftträdandet, ska  handläggningen i tingsrätten eller hovrätten dock slutföras  enligt äldre bestämmelser.
2017:986
1. Denna lag träder i kraft den 1 januari 2018.
2. Äldre bestämmelser gäller för företagskoncentrationer som  har anmälts till Konkurrensverket före ikraftträdandet.
2021:81
1. Denna lag träder i kraft den 1 mars 2021.
2. I mål där talan om konkurrensskadeavgift har väckts före  ikraftträdandet tillämpas äldre bestämmelser.
3. För avgiftsförelägganden som godkänts före ikraftträdandet  tillämpas äldre bestämmelser.
4. För ett företag som före ikraftträdandet på annat sätt i  högst väsentlig mån har underlättat utredningen av en  överträdelse gäller 3 kap. 12 § andra stycket 2 i den äldre  lydelsen.
5. För anstånd som före ikraftträdandet har beviljats med att  lämna sådana uppgifter som krävs för att konkurrensskadeavgift  ska få efterges tillämpas 3 kap. 14 a § i den äldre lydelsen.
6. Bestämmelsen i 3 kap. 20 a § tillämpas även på  överträdelser som har ägt rum före ikraftträdandet, om inte  möjligheten att påföra konkurrensskadeavgift har fallit bort  dessförinnan enligt äldre bestämmelser.
7. Bestämmelserna i 1 kap. 5 § tredje stycket, 3 kap. 1 §  andra stycket, 1 a §, 6 § andra stycket i den nya lydelsen, 
7 § i den nya lydelsen, 23 a-d §§ och 6 kap. 1 a § 1 och 2  tillämpas endast på överträdelser som har ägt rum efter  ikraftträdandet.
8. Ingripande med konkurrensskadeavgift enligt 3 kap. 5 §  första stycket 2 och 3 får ske endast för överträdelser av  ålägganden eller godtagna åtaganden som har beslutats efter  ikraftträdandet.
9. Ingripande med utredningsskadeavgift får ske endast för  överträdelser som ägt rum efter ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.