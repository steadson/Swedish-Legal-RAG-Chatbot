Title: Lag (2011:755) om elektroniska pengar
SFS Number: Svensk författningssamling 2011:755
URL: https://www.riksdagen.se/sv/dokument-och-lagar/dokument/svensk-forfattningssamling/lag-2011755-om-elektroniska-pengar_sfs-2011-755/
Source Link: http://rkrattsbaser.gov.se/sfst?bet=2011:755
Amendment Register Link: http://rkrattsbaser.gov.se/sfsr?bet=2011:755
Ministry/Authority: Finansdepartementet FMA B
Issued: 2011-06-09
Metadata: {"Utfärdad": "2011-06-09", "Ändrad": "t.o.m. SFS 2025:635"}

==================================================

Lag (2011:755) om elektroniska pengar
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2011:755
Departement/myndighet
:   
Finansdepartementet FMA B
Utfärdad
:   
2011-06-09
Ändrad
:   
t.o.m. SFS 2025:635
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Tillämpningsområde och definitioner
2 kap. Tillståndsplikt, förutsättningar för tillstånd och undantag från tillståndsplikt
3 kap. Verksamheten i institut för elektroniska pengar
4 kap. Bestämmelser om elektroniska pengar
5 kap. Tillsyn, ingripanden och bemyndiganden
Övergångsbestämmelser
1 kap. Tillämpningsområde och definitioner
Lagens tillämpningsområde
1 §
I denna lag finns bestämmelser om utgivning av  elektroniska pengar och om institut för elektroniska pengar.
Lagen gäller inte elektroniskt förvarat penningvärde som
1. lagras på instrument som kan användas endast inom ett  begränsat nätverk av leverantörer, hos en leverantör i dennes  affärsställe eller i fråga om ett begränsat varu- eller  tjänsteutbud, eller
2. används för betalningstransaktioner som genomförs med hjälp  av utrustning för telekommunikation, digital teknik eller  informationsteknik, när de köpta varorna eller tjänsterna  levereras till och är avsedda att användas med hjälp av sådan  utrustning, förutsatt att operatören för utrustningen inte  agerar enbart som en mellanhand mellan betaltjänstanvändaren  och leverantören av varorna eller tjänsterna.
Lag (2025:254)
.
Definitioner
2 §
I denna lag betyder
1. betalningsinstrument: ett kontokort eller något annat  personligt instrument eller en personlig rutin som används för  att initiera en betalningsorder,
2. elektroniska pengar: ett elektroniskt förvarat penningvärde  som
a) representerar en fordran på utgivaren,
b) ges ut i utbyte mot medel i syfte att genomföra  betalningstransaktioner enligt lagen (2010:751) om  betaltjänster, och
c) godtas som betalningsmedel av andra än utgivaren,
3. EES: Europeiska ekonomiska samarbetsområdet,
4. filial: ett avdelningskontor med självständig förvaltning,  varvid även ett utländskt institut för elektroniska pengars  etablering av flera driftställen ska anses som en enda filial,
5. grupp: detsamma som i 1 kap. 7 § lagen (2006:531) om  särskild tillsyn över finansiella konglomerat,
6. hemland: det land där ett företag har fått tillstånd att  driva sådan verksamhet som avses i denna lag,
7. institut för elektroniska pengar: ett svenskt aktiebolag  eller en svensk ekonomisk förening som har fått tillstånd att  ge ut elektroniska pengar enligt denna lag,
8. konsument: en fysisk person som handlar huvudsakligen för  ändamål som faller utanför näringsverksamhet,
9. kvalificerat innehav: detsamma som i 1 kap. 5 § 14 lagen 
(2004:297) om bank- och finansieringsrörelse,
10. startkapital: detsamma som i 1 kap. 5 § 17 lagen om bank-  och finansieringsrörelse, och
11. utgivare av elektroniska pengar: institut för elektroniska  pengar, den som ger ut elektroniska pengar och är undantagen  från tillståndsplikt enligt 2 kap. 2 § och företag som enligt 
3 kap. 28 § fått tillstånd att ge ut elektroniska pengar.
Lag (2025:254)
.
3 §
Ett institut för elektroniska pengar och ett annat företag ska anses ha nära förbindelser, om
1. det ena företaget direkt eller indirekt genom dotterföretag äger minst 20 procent av kapitalet eller disponerar över minst 20 procent av samtliga röster i det andra företaget,
2. det ena företaget direkt eller indirekt utgör moderföretag till det andra eller det finns en annan likartad förbindelse mellan företagen, eller
3. båda företagen är dotterföretag till eller har en likartad förbindelse med en och samma juridiska person eller står i ett motsvarande förhållande till en och samma fysiska person.
Nära förbindelser ska även ett institut för elektroniska pengar och en fysisk person anses ha, om
1. den fysiska personen
a) äger minst 20 procent av kapitalet i institutet för elektroniska pengar,
b) disponerar över minst 20 procent av samtliga röster i institutet för elektroniska pengar,
c) på annat sätt har sådant inflytande över institutet för elektroniska pengar att personens ställning motsvarar den som ett moderföretag har i förhållande till ett dotterföretag, eller
2. det finns en annan likartad förbindelse mellan denna person och institutet för elektroniska pengar.
2 kap. Tillståndsplikt, förutsättningar för tillstånd och undantag från tillståndsplikt
Tillståndsplikt
1 §
Elektroniska pengar får ges ut endast efter tillstånd av  Finansinspektionen, om inte annat följer av 2 §.
Tillstånd får ges till ett svenskt aktiebolag eller en svensk  ekonomisk förening.
Lag (2025:254)
.
Undantag från tillståndsplikt
2 §
Tillstånd att ge ut elektroniska pengar behövs inte  för
1. banker och kreditmarknadsföretag enligt lagen (2004:297)  om bank- och finansieringsrörelse,
2. statliga och kommunala myndigheter, när de ägnar sig åt  myndig-hetsutövning,
3. sådana utländska fysiska och juridiska personer och  myndigheter inom EES som motsvarar dem i 1 och 2,
4. Europeiska centralbanken och nationella centralbanker i  andra EES-länder, när de inte agerar i egenskap av monetär  eller offentlig myndighet,
5. postgiroinstitut inom EES som enligt nationell  lagstiftning har rätt att ge ut elektroniska pengar, och
6. filialer till kreditinstitut från länder utanför EES.
Särskilda bestämmelser om utländska företag finns i 3 kap. 26  och 28 §§.
Lag (2018:176)
.
3 §
Har upphävts genom
lag (2025:254)
.
4 §
Har upphävts genom
lag (2025:254)
.
5 §
Har upphävts genom
lag (2025:254)
.
Förutsättningar för tillstånd
6 §
Tillstånd att ge ut elektroniska pengar ska ges, om
1. bolagsordningen eller stadgarna inte strider mot denna lag eller någon annan författning,
2. det finns skäl att anta att den planerade verksamheten kommer att drivas
a) med tillräckliga styr- och kontrollformer för verksamheten med utgivning av elektroniska pengar, och
b) i enlighet med denna lag och andra författningar som reglerar företagets verksamhet,
3. det finns skäl att anta att den som har ett kvalificerat innehav i företaget är lämplig att utöva ett väsentligt inflytande över ledningen av företaget,
4. den som ska ingå i företagets styrelse, vara verkställande direktör eller vara ersättare för någon av dem, är lämplig för en sådan uppgift, och
5. den som är ansvarig för verksamheten med utgivning av elektroniska pengar eller ersättare för denna person är lämplig för en sådan uppgift och har tillräcklig insikt och erfarenhet.
I fråga om europabolag och europakooperativ som har ett sådant förvaltningssystem som avses i artiklarna 39-42 i rådets förordning (EG) nr 2157/2001 av den 8 oktober 2001 om stadga för europabolag eller artiklarna 37-41 i rådets förordning
(EG) nr 1435/2003 av den 22 juli 2003 om stadga för europeiska kooperativa föreningar (SCE-föreningar) ska bestämmelserna som avser styrelsen i första stycket 4 om lämplighetsprövning tillämpas på tillsynsorganet.
7 §
Vid bedömningen enligt 6 § första stycket 3 av om en  innehavare är lämplig ska dennes anseende och kapitalstyrka  beaktas. Det ska också beaktas om det finns skäl att anta att
1. innehavaren kommer att motverka att verksamheten med  utgivning av elektroniska pengar drivs på ett sätt som är  förenligt med kraven i denna lag och andra författningar som  reglerar företagets verksamhet,
2. innehavet har samband med eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om företaget har eller kan förväntas komma att få nära  förbindelser med någon annan, får tillstånd enligt 1 § ges  bara om förbindelserna inte hindrar en effektiv tillsyn av  företaget.
Lag (2025:254)
.
8 §
Finansinspektionen ska meddela beslut i fråga om tillstånd  att ge ut elektroniska pengar inom tre månader från den dag då  en fullständig ansökan inkom och ansökningsavgiften betalats.
Om beslut inte meddelas i rätt tid, ska tillstånd anses ha  meddelats av Finansinspektionen.
Lag (2025:254)
.
3 kap. Verksamheten i institut för elektroniska pengar
Startkapital
1 §
Ett institut för elektroniska pengar ska när det påbörjar sin verksamhet ha ett startkapital som vid tiden för beslut om tillstånd motsvarar minst 350 000 euro.
Kapitalkrav
2 §
Ett institut för elektroniska pengar ska vid varje  tidpunkt ha en kapitalbas som lägst motsvarar startkapitalet  enligt 1 § eller ett kapitalkrav beräknat enligt 3 §.  Institutets kapitalbas får inte underskrida det högsta av  dessa belopp.
Vid beräkningen av kapitalbasen och dess sammansättning ska  Europaparlamentets och rådets förordning (EU) nr 575/2013 av  den 26 juni 2013 om tillsynskrav för kreditinstitut och om  ändring av förordning (EU) nr 648/2012 tillämpas. Därutöver  gäller följande vid beräkningen:
1. Ett institut för elektroniska pengar som tillhör samma  grupp som ett annat institut för elektroniska pengar, eller  ett betalningsinstitut, ett kreditinstitut, ett  värdepappersföretag, ett fondbolag, en AIF-förvaltare som  förvaltar specialfonder, ett försäkringsföretag eller ett  tjänstepensionsföretag får vid beräkning av kapitalbasen inte  ta med sådana poster som ingår i beräkningen av något av dessa  företags kapitalbas.
2. Ett institut för elektroniska pengar som bedriver annan  verksamhet i enlighet med 5 § får vid beräkningen av  kapitalbasen inte ta med sådana poster som ingår i beräkningen  av kapitalbasen i den andra verksamheten.
3. För ett institut för elektroniska pengar som har bytt  redovisningsvaluta får kapitalbasen inte understiga det högsta  av de belopp som följer av 6 och 7 §§ lagen (2000:35) om byte  av redovisningsvaluta i finansiella företag.
Lag (2021:495)
.
3 §
Kapitalkravet uppgår till två procent av genomsnittligt utestående skulder hänförliga till elektroniska pengar.
Om ett institut för elektroniska pengar tillhandahåller betaltjänster som inte är knutna till utgivning av elektroniska pengar, ska institutet dessutom beräkna ett kapitalkrav för den verksamheten med tillämpning av 3 kap. 3 §
lagen (2010:751) om betaltjänster.
På grundval av en utvärdering av riskhanteringsprocesser och interna kontrollmekanismer i ett institut för elektroniska pengar får Finansinspektionen besluta att kapitalkravet enligt 2 § ska höjas eller sänkas. Höjningen eller sänkningen får inte överstiga 20 procent av detta belopp.
Vinstutdelning
3 a §
Bestämmelserna om vinstutdelning på begäran av en  aktieägarminoritet i 18 kap. 11 § aktiebolagslagen (2005:551)  gäller inte för institut för elektroniska pengar.
Lag (2023:616)
.
Prövning av ägares lämplighet
4 §
Bestämmelserna om prövning av ägares lämplighet i kreditinstitut i 14 kap. lagen (2004:297) om bank- och finansieringsrörelse ska tillämpas även för institut för elektroniska pengar.
Närliggande tjänster och annan verksamhet
5 §
Ett institut för elektroniska pengar får även  tillhandahålla betaltjänster och närliggande tjänster samt  driva annan verksamhet.
Finansinspektionen får förbjuda ett institut för elektroniska  pengar att driva annan verksamhet. Ett sådant beslut får  meddelas om verksamheten försämrar eller kan komma att  försämra den finansiella sundheten i institutet eller  Finansinspektionens möjligheter att utöva tillsyn över  institutet.
Lag (2025:254)
.
Inlåning och kreditgivning
6 §
Ett institut för elektroniska pengar får i sin verksamhet  med utgivning av elektroniska pengar eller tillhandahållande  av betaltjänster inte
1. ta emot insättningar eller andra återbetalningspliktiga  medel från allmänheten, eller
2. erbjuda andra konton än betalkonton som uteslutande används  för betalningstransaktioner.
Ett institut för elektroniska pengar får i sin verksamhet med  betaltjänster bevilja kredit för sådana betaltjänster som  avses i 1 kap. 2 § 4 och 5 lagen (2010:751) om betaltjänster  om
1. krediten endast utnyttjas i samband med genomförande av en  betalningstransaktion,
2. krediten inte beviljas ur medel som innehas för att  genomföra en betalningstransaktion eller ur medel som tagits  emot i utbyte mot elektroniska pengar, och
3. kredit som utnyttjas vid betalning med  betalningsinstrument, som lämnats inom ramen för  gränsöverskridande verksamhet inom EES, återbetalas inom 
12 månader.
Institut för elektroniska pengar får bevilja kredit enligt  andra stycket bara om institutets kapitalbas är  tillfredsställande med hänsyn till det totala kreditbeloppet.
Lag (2025:254)
.
Skyddskrav m.m.
7 §
Ett institut för elektroniska pengar ska vidta åtgärder  för att skydda de medel som har tagits emot i utbyte mot  utgivna elektroniska pengar. Sådana medel ska
1. hållas avskilda från institutets egna tillgångar och medel  som innehas för någon annans räkning än innehavaren av de  elektroniska pengarna, eller
2. omfattas av en försäkring eller garanti som
a) tillhandahålls av ett försäkringsföretag eller ett  kreditinstitut som inte ingår i samma koncern som institutet  för elektroniska pengar, och
b) ger samma skydd för innehavaren av de elektroniska pengarna  som om medlen hållits avskilda enligt 1.
Medel enligt första stycket 1, som fortfarande innehas av  institutet för elektroniska pengar vid slutet av bankdagen  efter den dag då medlen mottogs, ska avskiljas på ett särskilt  konto hos en svensk bank, ett svenskt kreditmarknadsföretag  eller ett utländskt bank- eller kreditföretag eller investeras  i likvida tillgångar med låg risk.
Medel som tas emot i form av en betalning via ett  betalningsinstrument behöver inte skyddas förrän de har  krediterats ett betalkonto hos institutet eller på annat sätt  gjorts tillgängliga för ett institut för elektroniska pengar.  Medlen ska dock skyddas senast fem bankdagar efter det att de  elektroniska pengarna som betalningen avsåg gavs ut.
Institut för elektroniska pengar som tillhandahåller  betaltjänster som inte är knutna till utgivning av  elektroniska pengar ska för den verksamheten tillämpa  bestämmelserna om skyddskrav i 3 kap. 7 § lagen (2010:751) om  betaltjänster.
Lag (2025:254)
.
8 §
Institut för elektroniska pengar ska informera  Finansinspektionen i förväg om alla väsentliga förändringar i  åtgärder för att skydda medel som tagits emot i utbyte mot  utgivna elektroniska pengar.
Lag (2025:254)
.
Bevarande av uppgifter
9 §
Ett institut för elektroniska pengar ska bevara samtliga relevanta uppgifter som rör sådana förhållanden som regleras i 2 kap. 1, 6 och 7 §§ samt 1-8, 10-25 och 29 §§ i detta kapitel i minst fem år.
Arbetsordning och instruktioner om arbetsfördelningen mellan bolagsorganen
9 a §
Skyldigheten enligt 8 kap. 46 a § aktiebolagslagen 
(2005:551) för styrelsen i ett publikt aktiebolag att årligen  fastställa en skriftlig arbetsordning för sitt arbete gäller  även för styrelsen i ett institut för elektroniska pengar som  är ett privat aktiebolag. Detta gäller dock inte i fråga om  bolag vars styrelse har endast en ledamot.
Skyldigheten enligt 8 kap. 46 b § aktiebolagslagen för  styrelsen i ett publikt aktiebolag att i skriftliga  instruktioner ange arbetsfördelningen mellan bolagsorganen  gäller även för styrelsen i ett institut för elektroniska  pengar som är ett privat aktiebolag.
Styrelsens ordförande ska bevaka att styrelsen fullgör de  uppgifter som anges i denna paragraf.
Lag (2025:254)
.
Revision, redovisning m.m.
10 §
Ett institut för elektroniska pengar ska ha minst en revisor som utses av stämman. Bara den som är auktoriserad eller godkänd revisor får vara revisor. Minst en revisor som stämman utsett ska vara auktoriserad revisor.
Ett institut för elektroniska pengar som även driver annan verksamhet än utgivning av elektroniska pengar enligt 1 kap.
2 § 2 ska lämna separata redovisningsuppgifter över den verksamhet som omfattar utgivning av elektroniska pengar.
Lag (2013:236)
.
Utbetalning i ett institut för elektroniska pengar som är en  ekonomisk förening
10 a §
I ett institut för elektroniska pengar som är en  ekonomisk förening får en utbetalning enligt 10 kap. 11 eller 
16 § eller 13 kap. 2 § lagen (2018:672) om ekonomiska  föreningar genomföras bara om det kan göras med hänsyn till  denna lag.
Lag (2018:732)
.
Huvudkontor
11 §
Ett institut för elektroniska pengar ska ha sitt  huvudkontor i Sverige.
Lag (2025:254)
.
Tystnadsplikt
12 §
Den som är eller har varit knuten till ett institut för  elektroniska pengar som anställd eller uppdragstagare får inte  obehörigen röja eller utnyttja vad han eller hon i  anställningen eller under uppdraget i verksamheten med  utgivning av elektroniska pengar eller betaltjänster har fått  veta om enskildas förhållanden till institutet.
Ansvar enligt 20 kap. 3 § brottsbalken ska inte följa för den  som bryter mot förbudet.
I det allmännas verksamhet tillämpas i stället bestämmelserna  i offentlighets- och sekretesslagen (2009:400).
I 6 kap. 9 § lagen (2010:751) om betaltjänster finns särskilda  bestämmelser om tystnadsplikt vid behandling av  personuppgifter i register som förs av en  betaltjänstleverantör eller den som ansvarar för ett  betalningssystem enligt 6 kap. 1 § lagen om betaltjänster.
I 5 a § kreditupplysningslagen (1973:1173) finns bestämmelser  om att det som gäller om tystnadsplikt enligt första stycket  inte hindrar att uppgifter i vissa fall utväxlas för  kreditupplysningsändamål.
Lag (2025:254)
.
Åtgärder mot penningtvätt och finansiering av terrorism
13 §
Bestämmelser om skyldighet för den som ger ut  elektroniska pengar att medverka till att förhindra  penningtvätt och finansiering av terrorism finns i lagen 
(2017:630) om åtgärder mot penningtvätt och finansiering av  terrorism.
Lag (2017:655)
.
Uppgiftsskyldighet
13 a §
Institut för elektroniska pengar och registrerade  utgivare ska på begäran av Polismyndigheten, Skatteverket,  Säkerhetspolisen eller Tullverket lämna uppgifter om enskildas  förhållanden till företaget, om uppgifterna behövs i ett  enskilt fall i myndighetens verksamhet för att förebygga,  förhindra eller upptäcka brottslig verksamhet som innefattar  brott för vilket det i straffskalan ingår fängelse i ett år  eller mer. Uppgifterna ska lämnas utan dröjsmål och i  elektronisk form.
Ett institut för elektroniska pengar eller en registrerad  utgivare eller den som är verksam i någon av de verksamheterna  får inte obehörigen röja för kunden eller för någon  utomstående att en myndighet har gjort en begäran eller att  uppgifter har lämnats enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:184)
.
14 §
Institut för elektroniska pengar är skyldiga att lämna ut  sådana uppgifter som avses i 12 § första stycket, om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2025:254)
.
Meddelandeförbud
15 §
Den undersökningsledare eller åklagare som begär  uppgifter enligt 14 § får besluta att institutet för  elektroniska pengar samt dess styrelseledamöter och anställda  inte får röja för kunden eller för någon utomstående att  uppgifter har lämnats enligt 14 § eller att det pågår en  förundersökning, en utredning om självständigt förverkande,  ett ärende om rättslig hjälp i brottmål eller ett ärende om  erkännande och verkställighet av en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas bara om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
I fråga om europabolag och europakooperativ som har ett sådant  förvaltningssystem som avses i artiklarna 39-42 i rådets  förordning (EG) nr 2157/2001 eller artiklarna 37-41 i rådets  förordning (EG) nr 1435/2003 ska det som anges om  styrelseledamöter i första stycket tillämpas på ledamöter i  tillsynsorganet.
Lag (2025:254)
.
Ansvarsbestämmelse
16 §
Till böter döms den som uppsåtligen eller av grov oaktsamhet bryter mot ett meddelandeförbud enligt 15 §.
Ombud
17 §
Institut för elektroniska pengar får inte ge ut  elektroniska pengar via ombud.
Lag (2025:254)
.
18 §
Om ett institut för elektroniska pengar vill  tillhandahålla betaltjänster genom ombud, ska institutet  anmäla ombudet för registrering hos Finansinspektionen. En  sådan anmälan behöver inte göras när det gäller  kontoinformationstjänster.
Anmälan ska innehålla
1. ombudets namn och adress samt ombudets unika  identifikationskod eller identifikationsnummer om sådana  uppgifter finns,
2. om ombudet är en juridisk person, dessutom namn,  personnummer eller motsvarande samt adress för var och en som  ingår i ombudets styrelse eller är dess verkställande  direktör,
3. uppgifter som visar att de personer som avses i 2 är  lämpliga för en sådan uppgift eller, om ombudet är en fysisk  person, att han eller hon är lämplig att tillhandahålla  betaltjänster,
4. ombudets interna regler för hur ombudet ska leva upp till  de krav som anges i lagen (2017:630) om åtgärder mot  penningtvätt och finansiering av terrorism, och
5. uppgifter om vilka betaltjänster ombudet har i uppdrag att  tillhandahålla.
Om anmälan uppfyller kraven i andra stycket ska  Finansinspektionen registrera ombudet i det register som  inspektionen för enligt 5 kap. 5 §. Beslut i fråga om  registrering ska fattas inom två månader från det att anmälan  togs emot.
Ombudet får inte tillhandahålla betaltjänster innan  registrering enligt tredje stycket har gjorts.
Institut för elektroniska pengar ska försäkra sig om att ombud  som agerar för deras räkning informerar betaltjänstanvändarna  om detta förhållande. Detta gäller inte för  kontoinformationstjänster.
Lag (2025:254)
.
19 §
Om ett institut för elektroniska pengar vill  distribuera elektroniska pengar, lösa in elektroniska pengar  eller tillhandahålla betaltjänster genom ombud i ett annat  land inom EES, ska institutet underrätta Finansinspektionen  om detta.
Underrättelsen ska innehålla
1. uppgifter om institutets namn och adress,
2. uppgift om i vilket land verksamheten ska drivas, och
3. de uppgifter som anges i 18 § andra stycket.
Institutet ska underrätta Finansinspektionen om vilken dag  verksamheten genom ombudet påbörjas i det andra landet.
Lag (2018:176)
.
19 a §
Inom en månad från det att en underrättelse enligt 
19 § första eller tredje stycket togs emot ska  Finansinspektionen lämna över den till den behöriga  myndigheten i det land där ombudet ska verka.
Finansinspektionen ska inom tre månader från det att en  underrättelse enligt 19 § första stycket togs emot underrätta  den behöriga myndigheten i det andra landet och institutet om  sitt beslut i fråga om registrering. Om Finansinspektionen  och den behöriga myndigheten i det andra landet inte har  samma uppfattning i frågan om registrering, ska  underrättelsen även innehålla skälen för beslutet.
Finansinspektionen ska vägra att registrera ett ombud eller  återkalla en utförd registrering, om det inte är lämpligt att  institutet anlitar ombudet. Finansinspektionen ska vid denna  bedömning beakta den information som inspektionen tagit emot  från den behöriga myndigheten i det andra landet.
Lag (2018:176)
.
Filialverksamhet inom EES
20 §
Ett institut för elektroniska pengar som avser att ge  ut elektroniska pengar eller tillhandahålla betaltjänster  genom en filial i ett annat land inom EES ska underrätta  Finansinspektionen innan verksamheten påbörjas.  Underrättelsen ska innehålla
1. uppgifter om institutets namn och adress,
2. uppgift om i vilket land filialen ska inrättas,
3. uppgifter om vilka tjänster filialen avser att  tillhandahålla, och
4. en beskrivning av filialens organisatoriska struktur och  vilka som är ansvariga för ledningen av filialen.
Institutet ska underrätta Finansinspektionen om vilken dag  verksamheten genom filialen påbörjas i det andra landet.
Lag (2018:176)
.
21 §
Inom en månad från det att en underrättelse enligt 
20 § första eller tredje stycket togs emot ska  Finansinspektionen lämna över den till den behöriga  myndigheten i det land där filialen ska inrättas.
Finansinspektionen ska inom tre månader från det att en  underrättelse enligt 20 § första stycket togs emot underrätta  den behöriga myndigheten i det andra landet och institutet om  sitt beslut i fråga om registrering. Om Finansinspektionen  och den behöriga myndigheten i det andra landet inte har  samma uppfattning i frågan om registrering, ska  underrättelsen även innehålla skälen för beslutet.
Finansinspektionen ska vägra att registrera en filial eller  återkalla en utförd registrering, om det inte är lämpligt att  institutet inrättar filialen. Finansinspektionen ska vid  denna bedömning beakta den information som inspektionen tagit  emot från den behöriga myndigheten i det andra landet.
Lag (2018:176)
.
Gränsöverskridande verksamhet inom EES
22 §
Ett institut för elektroniska pengar som avser att  från Sverige ge ut elektroniska pengar eller tillhandahålla  betaltjänster i ett annat land inom EES ska underrätta  Finansinspektionen innan verksamheten påbörjas.  Underrättelsen ska innehålla
1. uppgifter om institutets namn och adress,
2. uppgift om i vilket land institutet ska driva sin  verksamhet, och
3. uppgifter om vilka tjänster institutet avser att  tillhandahålla.
Lag (2018:176)
.
23 §
Finansinspektionen ska lämna över en underrättelse enligt 22 § till den behöriga myndigheten i det land där verksamheten ska bedrivas inom en månad från det att underrättelsen från institutet för elektroniska pengar togs emot.
Filialverksamhet utanför EES
24 §
Ett institut för elektroniska pengar får efter tillstånd av Finansinspektionen inrätta en filial i ett land utanför EES. Ansökan om tillstånd ska innehålla
1. en plan för den avsedda verksamheten med uppgifter om filialens organisation och de tjänster som den avser att tillhandahålla, och
2. uppgifter om i vilket land filialen ska inrättas, om filialens adress och ansvariga ledning.
Skyldighet att underrätta Finansinspektionen om ändringar i verksamheten
25 §
Om ett institut för elektroniska pengar avser att ändra  den verksamhet som avses i 18, 19, 20, 22 eller 24 § ska  institutet underrätta Finansinspektionen innan ändringen  genomförs.
Om ändringen rör verksamhet som ett institut för elektroniska  pengar driver i ett annat land, ska Finansinspektionen inom en  månad från det att underrättelsen togs emot underrätta den  behöriga myndigheten i det andra landet om ändringen.
Lag (2025:254)
.
Särskilda bestämmelser om utländska företag hemmahörande inom EES
26 §
Ett utländskt företag som hör hemma inom EES och som  i hemlandet har tillstånd att ge ut elektroniska pengar  behöver inte tillstånd enligt 2 kap. 1 § för att ge ut  elektroniska pengar eller tillhandahålla betaltjänster i  Sverige.
Ett utländskt företag som avses i första stycket får ge ut  elektroniska pengar eller tillhandahålla betaltjänster genom  filial i Sverige, samt tillhandahålla betaltjänster,  distribuera elektroniska pengar eller lösa in elektroniska  pengar genom ombud i Sverige, efter det att  Finansinspektionen har tagit emot ett beslut från den  behöriga myndigheten i det land där företaget hör hemma om  att ombudet eller filialen har registrerats av den  myndigheten.
Lag (2018:176)
.
27 §
När Finansinspektionen har tagit emot en underrättelse  från en myndighet i ett annat land inom EES om att ett  utländskt företag avser att ge ut elektroniska pengar eller  tillhandahålla betaltjänster i Sverige ska inspektionen, efter  en bedömning av underrättelsen, inom en månad lämna relevanta  uppgifter till den behöriga myndigheten i det andra landet om  det utländska företagets planerade tillhandahållande av  tjänster här i landet.
Om de planerade tjänsterna ska tillhandahållas genom ett ombud  eller en filial, ska det av uppgifterna särskilt framgå
1. om Finansinspektionen har skälig anledning att anta att  anlitandet av ombudet eller filialen kan öka risken för  penningtvätt eller finansiering av terrorism, och
2. om ombudet är lämpligt att tillhandahålla tjänsterna.
Lag (2025:635)
.
Särskilda bestämmelser om utländska företag hemmahörande utanför EES
28 §
Ett annat utländskt företag än ett sådant som avses i 26 § första stycket får efter ansökan ges tillstånd att ge ut elektroniska pengar från filial i Sverige. Tillstånd får ges bara om
1. företaget ger ut elektroniska pengar i det land där det har sitt säte och i det landet står under betryggande tillsyn av en behörig myndighet som har medgett att företaget etablerar sig i Sverige, och
2. det finns skäl att anta att den planerade verksamheten kommer att drivas på ett sätt som är förenligt med 2 kap.
6 och 7 §§ och 1-4 §§ detta kapitel.
Uppdragsavtal
29 §
Ett institut för elektroniska pengar får uppdra åt någon  annan att utföra ett visst arbete eller vissa operativa  funktioner som ingår i dess verksamhet med utgivning av  elektroniska pengar eller tillhandahållande av betaltjänster.  Institutet ska anmäla sådana uppdragsavtal till  Finansinspektionen. En sådan anmälan behöver inte göras när  det gäller kontoinformationstjänster.
Uppdrag åt någon annan att utföra sådana funktioner som är av  väsentlig betydelse för verksamheten med utgivning av  elektroniska pengar eller tillhandahållande av betaltjänster  får bara ges om institutet ansvarar för att
1. verksamheten drivs av uppdragstagaren under kontrollerade  och säkerhetsmässigt betryggande former, och
2. uppdraget inte väsentligt försämrar kvaliteten på  institutets internkontroll och Finansinspektionens möjligheter  att övervaka att institutet följer de regler som gäller för  verksamheten.
Lag (2025:254)
.
29 a §
Om ett institut för elektroniska pengar avser att ändra  den uppdragsverksamhet som avses i 29 §, ska institutet anmäla  detta till Finansinspektionen innan ändringen genomförs.
Om ändringen rör ett instituts verksamhet i ett annat land  inom EES, ska Finansinspektionen inom en månad från det att  anmälan togs emot underrätta den behöriga myndigheten i det  andra landet om ändringen.
Lag (2025:254)
.
4 kap. Bestämmelser om elektroniska pengar
Utgivning av elektroniska pengar
1 §
Elektroniska pengar ska utan dröjsmål ges ut till samma belopp som de medel som tagits emot.
Inlösen
2 §
Utgivare och innehavare av elektroniska pengar ska ingå ett avtal, i vilket villkoren för inlösen och eventuella avgifter i samband med detta tydligt anges. Innehavaren av de elektroniska pengarna blir bunden av avtalet först när han eller hon har underrättats om dessa villkor.
3 §
På begäran av en innehavare av elektroniska pengar ska utgivaren lösa in del av eller hela innehavet av utestående elektroniska pengar till det nominella beloppet.
Om inlösen begärs inom ett år från och med den dag då det avtal som avses i 2 § upphör, ska hela innehavet lösas in.
Detta ska också gälla om ett institut för elektroniska pengar bedriver sådan verksamhet som avses i 3 kap. 5 § första stycket och det inte är känt till vilken del medlen ska användas som elektroniska pengar.
4 §
Vid inlösen får en utgivare ta ut en avgift bara om detta anges i avtalet i enlighet med 2 § och avgiften motsvarar skäliga kostnader för utgivaren för att genomföra transaktionen.
Om inlösen sker efter det att ett avtal mellan utgivaren av elektroniska pengar och innehavaren av elektroniska pengar har upphört att gälla, får utgivaren ta ut en avgift bara om det gått mer än ett år från det att avtalet upphörde.
En utgivare av elektroniska pengar får inte avtala med den som är konsument om villkor som avviker från första eller andra stycket.
Ränta
5 §
En utgivare av elektroniska pengar får inte betala ränta eller ge andra förmåner som beror på hur länge innehavaren behåller de elektroniska pengarna.
5 kap. Tillsyn, ingripanden och bemyndiganden
Tillsynens omfattning
1 §
Finansinspektionen utövar tillsyn över att denna lag och  föreskrifter som har meddelats i anslutning till lagen följs.
För institut för elektroniska pengar omfattar tillsynen även  att deras verksamhet drivs i enlighet med andra författningar  som reglerar dess verksamhet, bolagsordning, stadgar samt  interna instruktioner som har sin grund i en författning som  reglerar dess verksamhet. I fråga om tillsynen över övriga  utgivare av elektroniska pengar som avses i 2 kap. 2 § ska i  stället bestämmelserna om tillsyn i de lagar som reglerar  deras verksamhet tillämpas, om inte annat följer av denna lag.
Om ett företag som fått tillstånd att ge ut elektroniska  pengar från en filial i Sverige enligt 3 kap. 28 § inte följer  bestämmelserna i denna lag, andra författningar som reglerar  företagets verksamhet, företagets bolagsordning, stadgar,  reglemente eller interna instruktioner som har sin grund i en  författning som reglerar företagets verksamhet, får  Finansinspektionen återkalla tillståndet eller, om det är  tillräckligt, meddela varning. Detsamma gäller om företaget på  annat sätt visat sig olämpligt att ge ut elektroniska pengar.
Om ett filialtillstånd återkallas med stöd av andra stycket  ska 12 § tillämpas. Finansinspektionen ska underrätta den  behöriga myndigheten i det land där företaget har sitt säte om  åtgärder som har vidtagits med stöd av denna paragraf.
Lag (2025:254)
.
2 §
Ett institut för elektroniska pengar och utländska företag  som ger ut elektroniska pengar eller tillhandahåller  betaltjänster genom filial i Sverige, eller tillhandahåller  betaltjänster, distribuerar elektroniska pengar eller löser in  elektroniska pengar genom ombud enligt 3 kap. 26 §, ska lämna  Finansinspektionen de upplysningar om sin verksamhet och  därmed sammanhängande omständigheter som inspektionen begär.
Lag (2025:254)
.
2 a §
Regeringen eller den myndighet som regeringen bestämmer meddelar föreskrifter om att vissa uppgifter som enligt 2 §
ska lämnas till Finansinspektionen i stället ska lämnas till Statistiska centralbyrån.
Lag (2014:495)
.
Platsundersökning
3 §
Finansinspektionen får när det är nödvändigt genomföra en  undersökning hos
1. ett institut för elektroniska pengar, och
2. utländska företag som ger ut elektroniska pengar i Sverige  enligt 3 kap. 26 och 28 §§.
Om det behövs för tillsynen av ett institut för elektroniska  pengar, får Finansinspektionen genomföra en undersökning hos
1. en filial till institutet,
2. ett ombud till institutet, och
3. ett företag som har fått i uppdrag att utföra visst arbete  eller vissa funktioner åt institutet.
Lag (2025:254)
.
Samarbete mellan behöriga myndigheter
4 §
Finansinspektionen ska, i den utsträckning som följer av  Sveriges medlemskap i Europeiska unionen, i sin  tillsynsverksamhet samarbeta och utbyta information med
- andra behöriga myndigheter,
- Europeiska centralbanken,
- nationella centralbanker,
- Europeiska kommissionen, och
- Europeiska bankmyndigheten
En behörig myndighet inom EES får närvara vid en kontroll som  utförs av Finansinspektionen.
Finansinspektionen får till en behörig myndighet i ett annat  land inom EES överlåta uppgiften att genomföra en kontroll på  plats av en filial eller ombud till ett institut för  elektroniska pengar som står under dess tillsyn.
Lag (2019:733)
.
4 a §
Finansinspektionen får hänskjuta frågor som rör  samarbete mellan behöriga myndigheter till Europeiska  bankmyndigheten för tvistlösning i de fall som framgår av  artikel 3.1 i Europaparlamentets och rådets direktiv 
2009/110/EG, i den ursprungliga lydelsen, och artikel 27 i  Europaparlamentets och rådets direktiv (EU) 2015/2366 av den 
25 november 2015 om betaltjänster på den inre marknaden, om  ändring av direktiven 2002/65/EG, 2009/110/EG och 2013/36/EU  samt förordning (EU) nr 1093/2010 och om upphävande av  direktiv 2007/64/EG, i den ursprungliga lydelsen.
Lag (2018:176)
.
Register över institut för elektroniska pengar
5 §
Finansinspektionen ska föra ett register över institut för  elektroniska pengar, deras ombud och filialer. Registret ska  innehålla uppgifter om tillstånd som har återkallats.  Registret ska hållas tillgängligt hos Finansinspektionen.
Finansinspektionen ska så snart det kan ske underrätta  Europeiska bankmyndigheten om den information som förs in i  registret enligt första stycket och om skälen till att ett  tillstånd återkallats.
Lag (2025:254)
.
Revision
6 §
En revisor eller en särskild granskare ska omedelbart  rapportera till Finansinspektionen om han eller hon vid  fullgörandet av sitt uppdrag i ett institut för elektroniska  pengar får kännedom om förhållanden som
1. kan utgöra en väsentlig överträdelse av någon författning  som reglerar institutets verksamhet,
2. kan påverka institutets fortsatta drift negativt, eller
3. kan leda till att revisorn avstyrker att balansräkningen  eller resultaträkningen fastställs eller till anmärkning  enligt 9 kap. 33 eller 34 § aktiebolagslagen (2005:551) eller 
8 kap. 36 eller 37 § lagen (2018:672) om ekonomiska  föreningar.
Revisorn och granskaren har en motsvarande  rapporteringsskyldighet om han eller hon får kännedom om  förhållanden som avses i första stycket vid fullgörande av  uppdrag i institutets moderföretag eller dotterföretag eller  i ett företag som har en likartad förbindelse med  institutet.
Lag (2018:732)
.
Avgifter till Finansinspektionen
7 §
Institut för elektroniska pengar och registrerade utgivare ska med avgifter bidra till att täcka kostnaderna för Finansinspektionens verksamhet samt Statistiska centralbyråns verksamhet enligt lagen (2014:484) om en databas för övervakning av och tillsyn över finansmarknaderna.
Lag (2014:495)
.
Ingripande mot institut för elektroniska pengar och vissa  fysiska personer
8 §
Om ett institut för elektroniska pengar har åsidosatt sina skyldigheter enligt denna lag, andra författningar som reglerar institutets verksamhet, institutets bolagsordning, stadgar, reglemente eller interna instruktioner som har sin grund i en författning som reglerar institutets verksamhet, ska Finansinspektionen ingripa.
Finansinspektionen ska då utfärda ett föreläggande att inom viss tid begränsa verksamheten i något avseende, minska riskerna i den eller vidta någon annan åtgärd för att komma till rätta med situationen, ett förbud att verkställa beslut eller en anmärkning. Om överträdelsen är allvarlig ska institutets tillstånd återkallas eller, om det är tillräckligt, varning meddelas.
8 a §
Finansinspektionen ska ingripa mot någon som ingår i  styrelsen för institutet för elektroniska pengar eller är dess  verkställande direktör, eller ersättare för någon av dem, om  institutet har befunnits ansvarigt för en överträdelse av  lagen (2017:630) om åtgärder mot penningtvätt och finansiering  av terrorism eller föreskrifter som har meddelats med stöd av  den lagen eller en överträdelse av Europaparlamentets och  rådets förordning (EU) 2023/1113 av den 31 maj 2023 om  uppgifter som ska åtfölja överföringar av medel och vissa  kryptotillgångar och ändring av direktiv (EU) 2015/849.
Ett ingripande enligt första stycket får ske endast om  överträdelsen är allvarlig, upprepad eller systematisk och  personen i fråga uppsåtligen eller av grov oaktsamhet orsakat  överträdelsen.
Ingripande sker genom
1. beslut att personen i fråga under en viss tid, lägst tre  och högst tio år, inte får upprätthålla en funktion som avses  i första stycket hos en utgivare av elektroniska pengar, eller
2. beslut om sanktionsavgift.
Lag (2024:1165)
.
8 b §
Finansinspektionen ska ingripa mot någon som ingår i  styrelsen för institutet för elektroniska pengar eller är dess  verkställande direktör, eller ersättare för någon av dem, om  institutet har åsidosatt sina skyldigheter enligt någon av  artiklarna 5-10, 11.1-11.10, 12-14, 16.1, 16.2, 17, 18.1, 
18.2, 19.1, 19.3, 19.4, 23-25, 26.1-26.8, 27, 28.1-28.8, 29, 
30.1-30.4, 31.12 eller 45 i Europaparlamentets och rådets  förordning (EU) 2022/2554 av den 14 december 2022 om digital  operativ motståndskraft för finanssektorn och om ändring av  förordningarna (EG) nr 1060/2009, (EU) nr 648/2012, (EU) nr 
600/2014, (EU) nr 909/2014 och (EU) 2016/1011.
Ett ingripande enligt första stycket får ske bara om  institutets överträdelse är allvarlig och den fysiska personen  i fråga uppsåtligen eller av grov oaktsamhet orsakat  överträdelsen.
Ingripande får ske genom en eller båda av följande sanktioner:
1. beslut att den fysiska personen under en viss tid, lägst  tre och högst tio år, inte får vara styrelseledamot eller  verkställande direktör i ett institut för elektroniska pengar,  eller ersättare för någon av dem, eller
2. beslut om sanktionsavgift.
Lag (2024:1288)
.
9 §
Vid valet av ingripande ska Finansinspektionen ta hänsyn  till hur allvarlig överträdelsen är och hur länge den har  pågått. Särskild hänsyn ska tas till skador som har uppstått  och graden av ansvar.
Finansinspektionen får avstå från ingripande enligt 8-8 b §§  om
1. en överträdelse är ringa eller ursäktlig,
2. institutet för elektroniska pengar gör rättelse eller om  den fysiska personen verkat för att institutet gör rättelse,  eller
3. någon annan myndighet har vidtagit åtgärder mot institutet  eller den fysiska personen som bedöms vara tillräckliga.
Lag (2024:1288)
.
9 a §
I försvårande riktning ska det beaktas om institutet  tidigare har begått en överträdelse eller om den fysiska  personen tidigare orsakat en sådan överträdelse.
I förmildrande riktning ska det beaktas om
1. institutet eller den fysiska personen i väsentlig  utsträckning genom ett aktivt samarbete har underlättat  Finansinspektionens utredning, och
2. institutet snabbt har upphört med överträdelsen, eller den  fysiska personen snabbt verkat för att överträdelsen ska  upphöra, sedan den anmälts till eller påtalats av  Finansinspektionen.
Lag (2017:655)
.
10 §
Finansinspektionen ska återkalla tillståndet för ett institut för elektroniska pengar om en person som ingår i institutets styrelse eller är verkställande direktör inte längre uppfyller de krav som anges i 2 kap. 6 § första stycket 4 eller om en person som är ansvarig för verksamheten med utgivning av elektroniska pengar inte längre uppfyller de krav som anges i 2 kap. 6 § första stycket 5. Detta får dock bara ske om inspektionen först har beslutat att anmärka för institutet att personen inte uppfyller kraven och om han eller hon ändå finns kvar i styrelsen, som verkställande direktör eller som ansvarig för verksamheten med utgivning av elektroniska pengar efter det att en av inspektionen bestämd tid på högst tre månader har gått ut.
I stället för att återkalla tillståndet får Finansinspektionen besluta att en styrelseledamot, verkställande direktör eller ansvarig för verksamheten med utgivning av elektroniska pengar inte längre får vara det. Inspektionen får då förordna en ersättare. Ersättarens uppdrag gäller till dess företaget har utsett en ny styrelseledamot, verkställande direktör eller ansvarig för verksamheten med utgivning av elektroniska pengar.
Det som föreskrivs om verkställande direktör i första och andra styckena gäller också en ställföreträdare för verkställande direktör.
I fråga om europabolag och europakooperativ som har ett sådant förvaltningssystem som avses i artiklarna 39-42 i rådets förordning (EG) nr 2157/2001 eller artiklarna 37-41 i rådets förordning (EG) nr 1435/2003 ska bestämmelserna som avser styrelsen i första stycket om återkallelse av tillstånd tillämpas på tillsynsorganet.
11 §
Finansinspektionen ska återkalla tillståndet för ett institut för elektroniska pengar om
1. institutet har fått tillståndet genom att lämna oriktiga uppgifter eller på något annat otillbörligt sätt,
2. institutet inte inom ett år från det att tillståndet beviljades har börjat driva sådan verksamhet som tillståndet avser,
3. institutet under en sammanhängande tid av sex månader inte har drivit sådan verksamhet som tillståndet avser,
4. det skulle utgöra ett hot mot betalningssystemets stabilitet om institutet fortsatte att bedriva sin verksamhet med utgivning av elektroniska pengar eller tillhandahållande av betaltjänster,
5. institutet har förklarat sig avstå från tillståndet,
6. institutet har överlåtit hela sin verksamhet som avser utgivning av elektroniska pengar, eller
7. institutet har försatts i konkurs eller beslut fattats om att institutet ska gå i tvångslikvidation.
Om det är tillräckligt får varning meddelas i stället för återkallelse i de fall som avses i första stycket 1-4.
12 §
Om tillståndet återkallas får Finansinspektionen besluta om hur avvecklingen av verksamheten ska ske.
Ett beslut om återkallelse får förenas med förbud att fortsätta verksamheten.
13 §
Om en behörig myndighet i ett annat land har  underrättat Finansinspektionen om att ett institut för  elektroniska pengar har överträtt föreskrifter i det landet,  ska inspektionen vidta de åtgärder som anges i 8-11 §§ mot  institutet, om det föreligger någon omständighet som anges  där. Finansinspektionen ska så snart det kan ske underrätta  den behöriga myndigheten i det andra landet samt de behöriga  myndigheterna i övriga berörda länder inom EES om vilka  åtgärder som vidtas.
Lag (2018:176)
.
Sanktionsavgift
14 §
Om ett institut för elektroniska pengar har fått  anmärkning eller varning enligt 8 § eller varning enligt 
11 §, får Finansinspektionen besluta att institutet ska  betala en sanktionsavgift.
Avgiften tillfaller staten.
Lag (2017:655)
.
15 §
Sanktionsavgiften ska uppgå till lägst 5 000 kronor och  högst 50 miljoner kronor.
Avgiften får inte överstiga tio procent av omsättningen i  institutet för elektroniska pengar närmast föregående  räkenskapsår. Om överträdelsen har skett under institutets  första verksamhetsår eller om uppgifter om omsättningen  annars saknas eller är bristfälliga, får omsättningen  uppskattas.
För ett institut för elektroniska pengar som även bedriver  annan verksamhet än utgivning av elektroniska pengar ska  omsättningen enligt andra stycket avse endast verksamheten  med utgivning av elektroniska pengar.
Avgiften får inte vara så stor att institutet därefter inte  uppfyller kraven i 3 kap. 2 §.
Lag (2017:655)
.
15 a §
När det är fråga om överträdelse av lagen (2017:630) om  åtgärder mot penningtvätt och finansiering av terrorism eller  föreskrifter som har meddelats med stöd av den lagen eller en  överträdelse av Europaparlamentets och rådets förordning (EU) 
2023/1113 ska sanktionsavgiften som kan beslutas enligt 14 §  uppgå till lägst 5 000 kronor och som högst fastställas till  det högsta av
1. tio procent av institutets omsättning närmast föregående  räkenskapsår eller, i förekommande fall, motsvarande  omsättning på koncernnivå,
2. två gånger den vinst som institutet gjort till följd av  regelöverträdelsen, om beloppet går att fastställa, eller
3. ett belopp i kronor motsvarande fem miljoner euro.
Avgiften får inte vara så stor att institutet därefter inte  uppfyller kraven i 3 kap. 2 §.
Lag (2024:1165)
.
15 b §
En sanktionsavgift för en fysisk person ska som högst  fastställas till det högsta av
1. två gånger den vinst som den fysiska personen gjort till  följd av regelöverträdelsen, om beloppet går att fastställa,  eller
2. ett belopp som per den 25 juni 2015 i kronor motsvarade  fem miljoner euro.
Avgiften tillfaller staten.
Lag (2017:655)
.
16 §
När sanktionsavgiftens storlek fastställs, ska hänsyn  tas till sådana omständigheter som anges i 9 § första stycket  och 9 a § samt till institutets eller den fysiska personens  finansiella ställning och, om det går att fastställa, den  vinst som gjorts genom överträdelsen.
Lag (2017:655)
.
Sanktionsföreläggande
16 a §
Frågor om ingripanden mot fysiska personer enligt 8 a  eller 8 b § tas upp av Finansinspektionen genom  sanktionsföreläggande.
Finansinspektionen ska då tillämpa bestämmelserna i 15 kap. 
9 a-9 d §§ lagen (2004:297) om bank- och finansieringsrörelse.
Lag (2024:1288)
.
Förseningsavgift
17 §
Om ett institut för elektroniska pengar inte i tid lämnar  de upplysningar som avses i 2 §, får Finansinspektionen  besluta att institutet ska betala en förseningsavgift med  högst 100 000 kronor.
Avgiften tillfaller staten.
Lag (2025:254)
.
Verkställighet av beslut om sanktionsavgift och  förseningsavgift
18 §
En sanktionsavgift eller förseningsavgift ska betalas  till Finansinspektionen inom trettio dagar från det att  beslutet om den har fått laga kraft eller  sanktionsföreläggandet godkänts eller den längre tid som  anges i beslutet.
Lag (2017:655)
.
19 §
Finansinspektionens beslut om sanktionsavgift eller  förseningsavgift får verkställas enligt utsökningsbalkens  bestämmelser, om avgiften inte har betalats inom den tid som  anges i 18 §.
Om sanktionsavgiften eller förseningsavgiften inte betalas  inom den tid som anges i 18 §, ska inspektionen lämna den  obetalda avgiften för indrivning. Bestämmelser om indrivning  av statliga fordringar finns i lagen (1993:891) om indrivning  av statliga fordringar m.m.
Lag (2017:655)
.
20 §
En sanktionsavgift eller förseningsavgift som har  beslutats faller bort i den utsträckning verkställighet inte  har skett inom fem år från det att beslutet fick laga kraft  eller sanktionsföreläggandet godkändes.
Lag (2017:655)
.
Ingripande mot utländska företag
21 §
Finansinspektionen får förelägga ett utländskt företag  som ger ut elektroniska pengar eller tillhandahåller  betaltjänster i enlighet med 3 kap. 26 och 28 §§ att göra  rättelse om utgivningen av elektroniska pengar eller  tillhandahållandet av betaltjänster i Sverige inte drivs  enligt gällande bestämmelser om åtgärder mot penningtvätt och  finansiering av terrorism eller i enlighet med  Europaparlamentets och rådets förordning (EU) 2023/1113.
Om ett utländskt företag som i Sverige ger ut elektroniska  pengar eller tillhandahåller betaltjänster genom filial eller  tillhandahåller betaltjänster, distribuerar elektroniska  pengar eller löser in elektroniska pengar genom ombud enligt 
3 kap. 26 §, inte driver denna verksamhet i enlighet med  bestämmelserna i denna lag, ska Finansinspektionen så snart  det kan ske underrätta den behöriga myndigheten i företagets  hemland. Finansinspektionen får förelägga företaget att göra  rättelse, om
1. det är fråga om ett företag som enligt 3 kap. 26 §
a) ger ut elektroniska pengar eller tillhandahåller  betaltjänster genom filial i Sverige, eller
b) tillhandahåller betaltjänster, distribuerar elektroniska  pengar eller löser in elektroniska pengar genom ombud i  Sverige, och
2. utgivningen av elektroniska pengar eller tillhandahållandet  av betaltjänster i Sverige inte drivs i enlighet med  bestämmelserna i 4 kap. denna lag eller 4 och 5-5 b kap. lagen 
(2010:751) om betaltjänster.
Om ett företag inte följer ett föreläggande enligt första  eller andra stycket, ska Finansinspektionen underrätta den  behöriga myndigheten i företagets hemland.
Om rättelse inte sker, får Finansinspektionen förbjuda  företaget att ge ut elektroniska pengar eller tillhandahålla  betaltjänster här i landet. Innan förbud meddelas ska  inspektionen underrätta den behöriga myndigheten i företagets  hemland. I brådskande fall får inspektionen meddela förbud  utan föregående underrättelse till myndigheten i företagets  hemland. Denna ska dock underrättas så snart det kan ske.
Lag (2024:1165)
.
22 §
Om ett utländskt företag som driver verksamhet enligt 
3 kap. 26 och 28 §§ har fått sitt verksamhetstillstånd  indraget i hemlandet, ska Finansinspektionen genast förbjuda  företaget att ge ut elektroniska pengar eller påbörja nya  betalningstransaktioner här i landet.
Lag (2018:176)
.
23 §
Har upphävts genom
lag (2025:254)
.
23 a §
Har upphävts genom
lag (2025:254)
.
23 b §
Har upphävts genom
lag (2025:254)
.
23 c §
Har upphävts genom
lag (2025:254)
.
23 d §
Har upphävts genom
lag (2025:254)
.
Ingripande mot den som saknar tillstånd
24 §
Om någon driver sådan verksamhet som omfattas av denna lag utan att vara berättigad till det, ska Finansinspektionen förelägga denne att upphöra med verksamheten.
Om det är osäkert om en viss verksamhet omfattas av lagen, får inspektionen förelägga den som driver verksamheten att lämna de upplysningar om verksamheten som inspektionen behöver för att bedöma om så är fallet.
Ett föreläggande enligt första eller andra stycket som avser ett utländskt företag får riktas mot såväl företaget som den som i Sverige är verksam för företagets räkning.
Vite
25 §
Ett föreläggande eller förbud som Finansinspektionen meddelar enligt denna lag, får förenas med vite.
Överklagande
26 §
Finansinspektionens beslut att förelägga den som  bedriver en viss verksamhet att lämna de uppgifter som behövs  för att inspektionen ska kunna bedöma om verksamheten är  tillståndspliktig enligt denna lag samt beslut om  sanktionsföreläggande får inte överklagas.
Andra beslut av Finansinspektionen enligt denna lag får  överklagas till allmän förvaltningsdomstol.
Prövningstillstånd krävs vid överklagande till kammarrätt.
Finansinspektionen får bestämma att ett beslut om förbud,  föreläggande eller återkallelse ska gälla omedelbart.
Lag (2018:850)
.
Bemyndiganden
27 §
Regeringen eller den myndighet som regeringen bestämmer  får meddela föreskrifter om
1. vad som utgör tillräckliga styr- och kontrollformer vid  prövning av en ansökan enligt 2 kap. 6 § första stycket 2 a,
2. beräkningen av kapitalkrav enligt 3 kap. 2 § första  stycket,
3. hur institut för elektroniska pengar ska hantera medel  enligt 3 kap. 6 §,
4. hur institut för elektroniska pengar ska hantera medel  enligt 3 kap. 7 § andra stycket som tagits emot i utbyte mot  utgivna elektroniska pengar och andra medel som tagits emot  för genomförandet av betalningstransaktioner
och hur stor andel av medlen hos instituten eller utgivarna  som omfattas av skyddskraven enligt 3 kap. 7 § tredje och  fjärde styckena,
5. vilka uppgifter som ska ges till Finansinspektionen enligt 
3 kap. 8 §,
6. vilka uppgifter som ska anses relevanta enligt 3 kap. 9 §,
7. hur uppgifter enligt 3 kap. 13 a § första stycket och 14 §  ska lämnas,
8. vad institut för elektroniska pengar ska iaktta och vilka  krav institutet ska uppfylla vid uppdragsavtal enligt 3 kap. 
29 §,
9. vilka upplysningar ett företag ska lämna till  Finansinspektionen enligt 2 § och när upplysningarna ska  lämnas, och
10. sådana avgifter som avses i 7 §.
Lag (2025:254)
.
Övergångsbestämmelser
2011:755
1. Denna lag träder i kraft den 1 juli 2011.
2. Genom lagen upphävs lagen (2002:149) om utgivning av elektroniska pengar.
3. Institut för elektroniska pengar som har inlett verksamhet med utgivning av elektroniska pengar enligt lagen (2002:149)
om utgivning av elektroniska pengar före den 30 april 2011 får fortsätta med verksamheten fram till den 30 oktober 2011 utan krav på tillstånd enligt denna lag. Ett sådant institut ska lämna Finansinspektionen de upplysningar som inspektionen begär för att senast den 30 oktober 2011 kunna pröva huruvida institutet uppfyller kraven för tillstånd enligt denna lag.
4. De institut som lämnat information enligt 3 ska ges tillstånd att bedriva verksamhet med utgivning av elektroniska pengar som institut för elektroniska pengar, om de uppfyller kraven för tillstånd enligt denna lag.
5. Om Finansinspektionen  bedömer att ett institut för elektroniska pengar som inlett verksamhet med utgivning av elektroniska pengar enligt lagen (2002:149) om utgivning av elektroniska pengar före den 30 april 2011 uppfyller förutsättningarna för tillstånd enligt denna lag utan att ytterligare information behöver lämnas enligt 3 ska inspektionen meddela tillstånd oavsett om institutet har ansökt om tillstånd eller inte. Finansinspektionen ska informera det berörda institutet innan tillstånd meddelas.
6. Den som inlett verksamhet med utgivning av elektroniska pengar före den 30 april 2011 i enlighet med bestämmelserna om undantag från tillståndsplikt i 2 kap. 6 § lagen (2002:149) om utgivning av elektroniska pengar får fortsätta med verksamheten fram till den 30 april 2012 utan att ha beviljats undantag från tillståndsplikt enligt denna lag.
2017:655
1. Denna lag träder i kraft den 1 augusti 2017.
2. Äldre bestämmelser gäller för överträdelser som inträffat  före ikraftträdandet.
2018:176
1. Denna lag träder i kraft den 1 maj 2018.
2. Den som vid ikraftträdandet av denna lag har tillstånd att  driva verksamhet som institut för elektroniska pengar får  fortsätta verksamheten till och med den 1 november 2018. För  att fortsätta verksamheten efter det datumet krävs ett nytt  tillstånd. Om en ansökan om tillstånd har getts in till  Finansinspektionen före den 1 november 2018, får den berörda  personen dock fortsätta med verksamheten till dess att  ansökan har prövats slutligt. Om Finansinspektionen bedömer  att förutsättningarna för tillstånd är uppfyllda ska  Finansinspektionen meddela tillstånd oavsett om någon ansökan  om det gjorts eller inte. Finansinspektionen ska informera  den berörda personen innan tillstånd meddelas.
2025:254
1. Denna lag träder i kraft den 1 juli 2025.
2. Den som före ikraftträdandet hos Finansinspektionen var  registrerad för utgivning av elektroniska pengar får fortsätta  verksamheten till och med den 31 december 2025. Om en ansökan  om tillstånd att bedriva verksamhet som institut för  elektroniska pengar har getts in till Finansinspektionen före  den 1 januari 2026, får den registrerade verksamheten dock  fortsätta till dess att ansökan har prövats slutligt.
3. Äldre bestämmelser gäller fortfarande för den som bedriver  verksamhet med stöd av punkt 2.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.