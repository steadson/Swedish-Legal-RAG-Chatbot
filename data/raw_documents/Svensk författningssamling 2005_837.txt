Title: Vallag (2005:837)
SFS Number: Svensk författningssamling 2005:837
URL: https://www.riksdagen.se/sv/dokument-och-lagar/dokument/svensk-forfattningssamling/vallag-2005837_sfs-2005-837/
Source Link: http://rkrattsbaser.gov.se/sfst?bet=2005:837
Amendment Register Link: http://rkrattsbaser.gov.se/sfsr?bet=2005:837
Ministry/Authority: Justitiedepartementet L6
Issued: 2005-11-24
Metadata: {"Utfärdad": "2005-11-24", "Ändrad": "t.o.m. SFS 2021:1328"}

==================================================

Vallag (2005:837)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2005:837
Departement/myndighet
:   
Justitiedepartementet L6
Utfärdad
:   
2005-11-24
Ändrad
:   
t.o.m. SFS 2021:1328
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
AVDELNING I. ALLMÄNNA BESTÄMMELSER
1 kap. Inledande bestämmelser
AVDELNING I. ALLMÄNNA BESTÄMMELSER
AVDELNING II. GENOMFÖRANDE AV VAL
AVDELNING III. RÄKNING AV RÖSTER
AVDELNING IV. FÖRDELNING AV MANDAT
AVDELNING V. AVSLUTANDE BESTÄMMELSER
2 kap. Partier och kandidater
3 kap. Valmyndigheter m.m.
4 kap. Valkretsar och valdistrikt m.m.
5 kap. Röstlängder och röstkort
6 kap. Valsedlar och kuvert
AVDELNING II. GENOMFÖRANDE AV VAL
7 kap. Allmänna bestämmelser om röstning
8 kap. Allmänna bestämmelser om röstmottagning
9 kap. Röstmottagning i vallokal
10 kap. Röstmottagning i röstningslokal
AVDELNING III. RÄKNING AV RÖSTER
11 kap. Preliminär rösträkning i vallokal
12 kap. Valnämndens rösträkning
13 kap. Slutlig rösträkning
AVDELNING IV. FÖRDELNING AV MANDAT
14 kap. Fördelning av mandat
AVDELNING V. AVSLUTANDE BESTÄMMELSER
15 kap. Överklagande
Övergångsbestämmelser
AVDELNING I. ALLMÄNNA BESTÄMMELSER
1 kap. Inledande bestämmelser
1 §
I denna lag finns bestämmelser om genomförande av val till  riksdagen, region- och kommunfullmäktige samt  Europaparlamentet.
Vissa grundläggande bestämmelser om val finns i  regeringsformen och kommunallagen (2017:725).
Innehållet i denna lag är uppdelat enligt följande.
AVDELNING I. ALLMÄNNA BESTÄMMELSER
1 kap. - Inledande bestämmelser
2 kap. - Partier och kandidater
3 kap. - Valmyndigheter m.m.
4 kap. - Valkretsar och valdistrikt m.m.
5 kap. - Röstlängder och röstkort
6 kap. - Valsedlar och kuvert
AVDELNING II. GENOMFÖRANDE AV VAL
7 kap. - Allmänna bestämmelser om röstning
8 kap. - Allmänna bestämmelser om röstmottagning
9 kap. - Röstmottagning i vallokal
10 kap. - Röstmottagning i röstningslokal
AVDELNING III. RÄKNING AV RÖSTER
11 kap. - Preliminär rösträkning i vallokal
12 kap. - Valnämndens rösträkning
13 kap. - Slutlig rösträkning
AVDELNING IV. FÖRDELNING AV MANDAT
14 kap. - Fördelning av mandat
AVDELNING V. AVSLUTANDE BESTÄMMELSER
15 kap. - Överklagande
Lag (2019:923)
.
När val skall hållas
2 §
Val skall alltid hållas på en söndag.
3 §
Ordinarie val till riksdagen och ordinarie val till  region- och kommunfullmäktige ska hållas samma dag. Valdag ska  vara den andra söndagen i september. Val till  Europaparlamentet ska hållas i juni vart femte år. Om  Europeiska unionens råd i ett särskilt fall beslutar det, ska  valet i stället hållas i april, maj eller juli valåret.
Vid omval till riksdagen bestämmer regeringen vilken dag som  ska vara valdag. Vid omval till region- och kommunfullmäktige  bestämmer den centrala valmyndigheten, efter samråd med  länsstyrelsen, vilken dag som ska vara valdag. Ett omval ska  hållas så snart det kan ske och senast inom tre månader efter  beslut om omval.
Vid extra val enligt 3 kap. 11 § regeringsformen bestämmer  regeringen vilken dag som ska vara valdag.
Vid extra val enligt 6 kap. 5 § regeringsformen bestämmer  riksdagens talman, efter samråd med den centrala  valmyndigheten, vilken dag som ska vara valdag.
Vid extra val enligt 5 kap. 10 § kommunallagen (2017:725)  bestämmer region- eller kommunfullmäktige, efter samråd med  den centrala valmyndigheten och länsstyrelsen, vilken dag som  ska vara valdag.
Lag (2019:923)
.
Särskilda bestämmelser om val till Europaparlamentet
4 §
Den som har rösträtt vid val till riksdagen har rösträtt  också vid val till Europaparlamentet.
Medborgare i någon av Europeiska unionens medlemsstater 
(unionsmedborgare) som har rösträtt vid val till region- och  kommunfullmäktige och som vid val till Europaparlamentet inte  röstar i någon annan medlemsstat i Europeiska unionen, har  rösträtt vid ett sådant val i Sverige.
Lag (2019:923)
.
5 §
Valbar till Europaparlamentet är var och en som har rösträtt enligt 4 §. En unionsmedborgare som inte är svensk medborgare är dock valbar endast under den ytterligare förutsättningen att han eller hon i sin hemstat inte förlorat sin valbarhet vid val till Europaparlamentet.
Lag (2013:1159)
.
6 §
Ett uppdrag som ledamot av Europaparlamentet är inte förenligt med att vara
1. ledamot av ett nationellt parlament,
2. ledamot av regeringen i en medlemsstat,
3. ledamot av Europeiska kommissionen,
4. domare, generaladvokat eller justitiesekreterare i Europeiska unionens domstol eller tribunal,
5. ledamot av Europeiska centralbankens direktion,
6. ledamot av Europeiska revisionsrätten,
7. EU-ombudsman,
8. medlem av Ekonomiska och sociala kommittén i Europeiska unionen och Europeiska atomenergigemenskapen,
9. medlem av sådana kommittéer eller andra organ som har tillsatts enligt fördragen om upprättandet av Europeiska unionen och Europeiska atomenergigemenskapen för att förvalta gemenskapernas medel eller för att utföra en permanent och direkt förvaltningsuppgift,
10. styrelseledamot, direktionsledamot eller anställd i Europeiska investeringsbanken, eller
11. tjänsteman eller annan anställd i aktiv tjänst inom Europeiska unionens institutioner eller i organ som är knutna till dem eller i Europeiska centralbanken.
Lag (2010:1434)
.
2 kap. Partier och kandidater
Registrering av partibeteckning
1 §
Ett parti som vill registrera sin beteckning ska  skriftligen anmäla detta hos den centrala valmyndigheten.
Om anmälan görs senast den sista februari det år då ordinarie  val till riksdagen och till region- och kommunfullmäktige  eller val till Europaparlamentet ska hållas, gäller  registreringen från och med det valet.
Om det är fråga om ett extra val ska en anmälan i stället  göras senast en vecka efter det att beslutet om valdag har  meddelats för att registreringen ska gälla från och med det  valet.
Lag (2019:923)
.
2 §
Av en anmälan ska det framgå vilket slag av val den  gäller. Om den avser val till region- eller kommunfullmäktige,  ska det framgå vilken region eller kommun den gäller.
Tillsammans med en anmälan ska partiet lämna förklaringar  enligt 4 § eller ett intyg om att sådana förklaringar har  visats upp för notarius publicus.
Lag (2019:923)
.
3 §
En partibeteckning ska registreras om följande villkor är  uppfyllda:
1. Partibeteckningen ska bestå av eller innehålla ord. Den får  innehålla en partisymbol.
2. Om ett parti inte redan är representerat i den beslutande  församling som anmälan gäller, ska anmälan ha ett dokumenterat  stöd av minst
a) för val till riksdagen: 1 500 personer som har rösträtt i  hela landet,
b) för val till region- eller kommunfullmäktige: 100  respektive 50 personer som har rösträtt i den region eller  kommun som anmälan gäller,
c) för val till Europaparlamentet: 1 500 personer som har  rösträtt i hela landet.
3. Partibeteckningen ska inte kunna antas bli förväxlad med en  beteckning som redan
a) är registrerad, eller
b) har anmälts för registrering, om beteckningarna skulle  komma att bli registrerade för samma val.
4. Partibeteckningen ska inte kunna antas bli förväxlad med en  beteckning som tidigare gällt för samma slag av val men som  avregistrerats för högst fem år sedan på grund av namnbyte.
5. Partibeteckningen ska inte kunna antas bli förväxlad med en  beteckning för något annat parti som redan anmält sitt  deltagande i val eller som ska anses ha anmält sitt deltagande  enligt 15 § andra eller tredje stycket, om beteckningarna  skulle komma att gälla i samma val.
Lag (2019:923)
.
4 §
De som enligt 3 § 2 stöder en anmälan om registrering skall egenhändigt underteckna en förklaring om stödet. Av förklaringen skall deras namn och personnummer framgå samt var de är folkbokförda.
5 §
Om en partibeteckning registreras för val till riksdagen,  gäller registreringen också för val till region- och  kommunfullmäktige i hela landet samt för val till  Europaparlamentet. Om registreringen avser val till region-
fullmäktige, gäller den val i den regionen och val till  kommunfullmäktige i de kommuner som ligger inom regionen. I  övriga fall gäller registreringen endast för det val som  anmälan avser.
Lag (2019:923)
.
6 §
Om ett parti som har registrerat en partibeteckning medger  det, kan ett annat parti få samma beteckning registrerad
1. för val till riksdagen även om beteckningen redan är  registrerad för val till region- eller kommunfullmäktige,  eller
2. för val till regionfullmäktige, även om partibeteckningen  redan är registrerad för val till kommunfullmäktige inom  regionen.
Detta gäller också om det första partiets ansökan ännu inte  lett till registrering, när det andra partiet lämnar in sin  ansökan.
Lag (2019:923)
.
7 §
En registrerad partibeteckning ska avregistreras om  partiet
1. begär det, eller
2. inte har anmält kandidater för två ordinarie val i följd  till riksdagen, till region- eller kommunfullmäktige eller  till Europaparlamentet.
Lag (2019:923)
.
8 §
När en partibeteckning har registrerats eller avregistrerats, skall den centrala valmyndigheten kungöra detta i Post- och Inrikes Tidningar.
Anmälan av kandidater för partier som registrerat partibeteckning
9 §
Ett parti som vill anmäla samtliga sina kandidater för  ett visst val ska skriftligen göra detta hos den centrala  valmyndigheten eller, i den utsträckning som regeringen  bestämmer, länsstyrelsen.
Tillsammans med anmälan ska partiet lämna en egenhändigt  undertecknad förklaring från varje kandidat att han eller hon  samtycker till anmälan.
En anmälan av kandidater för ett visst val och en kandidats  samtycke till anmälan gäller även för ett omval i det valet.  Ett parti får dock ändra en anmälan som har gjorts enligt  första stycket.
Lag (2018:28)
.
10 §
En anmälan av kandidater ska avse
1. för val till riksdagen: en viss valkrets,
2. för val till kommun- eller regionfullmäktige: kommunen  eller regionen,
3. för val till Europaparlamentet: hela landet.
Lag (2019:923)
.
11 §
En unionsmedborgare som inte är svensk medborgare och som önskar kandidera vid val till Europaparlamentet ska i en egenhändigt undertecknad försäkran till den centrala valmyndigheten
1. ange sin nationalitet och sin adress i Sverige, sitt födelsedatum och sin födelseort samt den senaste adressen i hemstaten,
2. ange den valkrets eller det område i hemstaten där han eller hon senast var upptagen i röstlängd, och
3. förklara att han eller hon inte kandiderar vid val till Europaparlamentet i någon annan stat och inte genom ett rättsligt avgörande eller administrativt beslut har förlorat sin valbarhet i sin hemstat.
När en unionsmedborgare har förklarat att han eller hon vill kandidera vid val till Europaparlamentet i Sverige och att han eller hon inte har förlorat sin valbarhet i hemstaten, ska den centrala valmyndigheten sända en underrättelse om detta till den behöriga myndigheten i den stat där personen är medborgare.
Lag (2013:1159)
.
11 a §
I fall som avses i 11 § ska den centrala valmyndigheten begära upplysningar från den behöriga myndigheten i unionsmedborgarens hemstat om huruvida unionsmedborgaren har förlorat sin valbarhet i hemstaten.
Om en behörig myndighet i en annan medlemsstat begär upplysningar från den centrala valmyndigheten om huruvida en svensk medborgare som vill kandidera i val till Europaparlamentet i den andra staten har förlorat sin valbarhet här, ska den centrala valmyndigheten så snart som möjligt och senast inom fem arbetsdagar från det att begäran togs emot lämna den begärande myndigheten upplysningar om kandidatens valbarhet i val till Europaparlamentet i Sverige.
Lag (2013:1159)
.
12 §
En anmälan av kandidater ska inte beaktas om partiet inte kan visa att det har fått kandidaternas samtycke till att anmäla dem.
Om en unionsmedborgare som inte är svensk medborgare anmäls som kandidat i val till Europaparlamentet och den behöriga myndigheten i kandidatens hemstat lämnar upplysningar som visar att han eller hon har förlorat sin valbarhet där, ska anmälan inte beaktas.
Lag (2013:1159)
.
13 §
Den centrala valmyndigheten skall inför varje val
1. besluta när kandidaterna senast skall anmälas och kungöra detta beslut i Post- och Inrikes Tidningar,
2. underrätta varje parti som registrerat sin partibeteckning om tidpunkten, och
3. bestämma när försäkran enligt 11 § senast skall lämnas.
Anmälan om deltagande i val
14 §
Ett parti som vill delta i ett val ska skriftligen anmäla  detta till den centrala valmyndigheten. Av anmälan ska det  framgå vilken beteckning partiet går till val under 
(partibeteckning) och vilket slag av val anmälan gäller. Om  anmälan avser val till region- eller kommunfullmäktige, ska  det framgå vilken region eller kommun den gäller.
Lag (2019:923)
.
15 §
Om ett parti anmäls för val till riksdagen, gäller  anmälan också för val till region- och kommunfullmäktige i  hela landet och för val till Europaparlamentet. I övriga fall  gäller anmälan endast för det val som anmälan avser.
Ett parti som är representerat i en beslutande församling ska  vid nästa val anses ha anmält deltagande i val i den  omfattning som följer av första stycket.
Ett parti som har anmält kandidater enligt 9 § ska anses ha  anmält deltagande i valet.
Lag (2019:923)
.
16 §
En anmälan om deltagande i val gäller även för omval i  det val som anmälan avser.
Ett parti som inte har deltagit i ett val kan inte göra en  särskild anmälan om deltagande i ett omval i det valet.
Lag (2018:28)
.
17 §
En anmälan om deltagande i val ska göras senast 30 dagar  före valdagen i det val som anmälan avser. Vid extra val ska  dock en anmälan som kommer in senare godtas, om den kommer in  inom en vecka från beslutet om valdag.
Lag (2018:28)
.
18 §
En anmälan om deltagande i val ska registreras om följande villkor är uppfyllda:
1. Anmälan ska ha gjorts inom den tid som föreskrivs i 17 §.
2. Partibeteckningen ska bestå av eller innehålla ord. Den får innehålla en partisymbol.
3. Partibeteckningen ska inte kunna antas bli förväxlad med en beteckning som redan
a) är registrerad, eller
b) har anmälts för registrering, om beteckningarna skulle komma att gälla i samma val.
4. Partibeteckningen ska inte kunna antas bli förväxlad med en beteckning som tidigare har varit registrerad och gällt för samma slag av val men som avregistrerats för högst fem år sedan på grund av namnbyte.
5. Partibeteckningen ska inte kunna antas bli förväxlad med en beteckning för något annat parti som redan anmält sitt deltagande i val eller som ska anses ha anmält sitt deltagande enligt 15 § andra eller tredje stycket, om beteckningarna skulle komma att gälla i samma val.
Lag (2014:1384)
.
19 §
När en anmälan om deltagande i val har registrerats, ska den centrala valmyndigheten omedelbart kungöra detta i Post-
och Inrikes Tidningar.
Lag (2014:1384)
.
Samtycke till kandidatur
20 §
Den som kandiderar för ett parti som har anmält sitt  deltagande i ett val ska skriftligen ha samtyckt till  kandidaturen. Ett sådant samtycke ska ges in till den  centrala valmyndigheten eller, i den utsträckning som  regeringen bestämmer, länsstyrelsen senast fredagen före  valdagen.
En förklaring som avses i 9 § andra stycket ska anses som ett  samtycke till kandidaturen enligt första stycket för det  parti förklaringen avser.
Ett samtycke till kandidaturen för ett parti i ett val gäller  även för ett omval i det valet.
Lag (2018:28)
.
3 kap. Valmyndigheter m.m.
Valmyndigheter
1 §
Det ska finnas en central valmyndighet som har det  övergripande ansvaret för frågor om val.
Den centrala valmyndigheten ska inför varje val ta fram  utbildningsmaterial avseende valet. Materialet ska  tillhandahållas länsstyrelserna och valnämnderna.
Lag (2021:1328)
.
2 §
Länsstyrelsen är regional valmyndighet med ansvar i länet för frågor om val och för utbildning av valnämnderna.
Lag (2014:301)
.
3 §
I varje kommun ska det finnas en valnämnd, som är lokal valmyndighet med ansvar i kommunen för frågor om val.
Att kommunerna ska se till att det finns lokaler för röstmottagning framgår av 4 kap. 20, 22 och 23 §§.
Lag (2014:301)
.
Röstmottagare
4 §
För varje valdistrikt ska det utses minst fyra röstmottagare, varav en ordförande och en ersättare för ordföranden.
Lag (2014:301)
.
5 §
Röstmottagare förordnas av valnämnden. Röstmottagare hos  en utlandsmyndighet förordnas dock av myndighetens chef. Om  valnämnden har beslutat att röstmottagning ska äga rum på ett  sjukhus, en kriminalvårdsanstalt, ett häkte eller någon  liknande inrättning, får nämnden överlåta åt den som är chef  för inrättningen att förordna röstmottagare där.
Som röstmottagare får endast den förordnas som har fått sådan  utbildning som behövs för uppdraget. Vid utbildningen ska det  utbildningsmaterial som tillhandahålls av den centrala  valmyndigheten användas. Valnämnden får dock ersätta delar av  materialet eller komplettera detta om det behövs med hänsyn  till lokala förhållanden.
Lag (2021:1328)
.
6 §
På varje röstmottagningsställe ska det finnas så många röstmottagare som behövs för att röstmottagningen ska kunna genomföras.
Vid röstmottagning i en vallokal ska minst tre av röstmottagarna vara närvarande. En av dessa ska vara ordföranden eller ordförandens ersättare.
Vid röstmottagning i en röstningslokal ska minst två röstmottagare vara närvarande.
Lag (2014:301)
.
Lantbrevbärare
7 §
Postnord Group AB ska biträda vid val genom att de  lantbrevbärare som är anställda av bolaget ska vara bud  enligt bestämmelserna i 7 kap.
Vid val som inte gäller hela landet får den centrala  valmyndigheten begränsa Postnord Group AB:s skyldighet enligt  första stycket.
Lag (2018:28)
.
4 kap. Valkretsar och valdistrikt m.m.
Valkretsar
1 §
För val till riksdagen, regionfullmäktige och  kommunfullmäktige ska det finnas geografiskt avgränsade  områden för vilka det ska väljas ledamöter till den beslutande  församling valet gäller (valkretsar). För val till Europa-
parlamentet utgör landet en enda valkrets.
Om inte annat anges ska vid tillämpningen av detta kapitel  antalet röstberättigade vid ett val beräknas på grundval av  uppgifterna i folkbokföringsdatabasen enligt lagen (2001:182)  om behandling av personuppgifter i Skatteverkets  folkbokföringsverksamhet den 1 mars valåret.
Lag (2019:923)
.
Val till riksdagen
2 §
Vid val till riksdagen är landet indelat i följande valkretsar:
1. Stockholms kommun,
2. Stockholms läns valkrets (Stockholms län med undantag av Stockholms kommun),
3. Uppsala län,
4. Södermanlands län,
5. Östergötlands län,
6. Jönköpings län,
7. Kronobergs län,
8. Kalmar län,
9. Gotlands län,
10. Blekinge län,
11. Malmö kommun,
12. Skåne läns västra valkrets (Bjuvs, Eslövs, Helsingborgs, Höganäs, Hörby, Höörs, Landskrona och Svalövs kommuner),
13. Skåne läns södra valkrets (Burlövs, Kävlinge, Lomma, Lunds, Sjöbo, Skurups, Staffanstorps, Svedala, Trelleborgs, Vellinge och Ystads kommuner),
14. Skåne läns norra och östra valkrets (Bromölla, Båstads, Hässleholms, Klippans, Kristianstads, Osby, Perstorps, Simrishamns, Tomelilla, Åstorps, Ängelholms, Örkelljunga och Östra Göinge kommuner),
15. Hallands län,
16. Göteborgs kommun,
17. Västra Götalands läns västra valkrets (Ale, Alingsås, Härryda, Kungälvs, Lerums, Lilla Edets, Mölndals, Partille, Stenungsunds, Tjörns och Öckerö kommuner),
18. Västra Götalands läns norra valkrets (Bengtsfors, Dals-Eds, Färgelanda, Lysekils, Melleruds, Munkedals, Orusts, Sotenäs, Strömstads, Tanums, Trollhättans, Uddevalla, Vänersborgs och Åmåls kommuner),
19. Västra Götalands läns södra valkrets (Bollebygds, Borås, Herrljunga, Marks, Svenljunga, Tranemo, Ulricehamns och Vårgårda kommuner),
20. Västra Götalands läns östra valkrets (Essunga, Falköpings, Grästorps, Gullspångs, Götene, Hjo, Karlsborgs, Lidköpings, Mariestads, Skara, Skövde, Tibro, Tidaholms, Töreboda och Vara kommuner),
21. Värmlands län,
22. Örebro län,
23. Västmanlands län,
24. Dalarnas län,
25. Gävleborgs län,
26. Västernorrlands län,
27. Jämtlands län,
28. Västerbottens län, och
29. Norrbottens län.
Lag (2014:1384)
.
3 §
Den centrala valmyndigheten skall senast den 30 april det år då ordinarie val skall hållas besluta hur många fasta valkretsmandat som varje valkrets skall ha. Det skall göras på följande sätt.
Varje valkrets skall få ett fast valkretsmandat för varje gång som antalet personer som har rösträtt i valkretsen är jämnt delbart med en trehundrationdel av antalet personer som har rösträtt i hela landet.
Om inte alla fasta valkretsmandat kan fördelas på detta sätt, får valkretsarna de återstående mandaten i tur och ordning efter de överskott som uppstår vid beräkningen. Om överskottstalen är lika stora i två eller flera valkretsar, skall lotten avgöra vilken valkrets som skall få mandatet.
4 §
Ändrad länsindelning eller ändrad kommunal indelning skall beaktas vid val till riksdagen redan från och med den dagen ändringen har beslutats, om beslutet kommer att påverka antalet fasta valkretsmandat och det träder i kraft den 1 januari året efter det år då ordinarie val till riksdagen har hållits.
Val till regionfullmäktige
5 §
Vid val till regionfullmäktige är regionen en enda  valkrets, om inte fullmäktige beslutar att dela in regionen i  två eller flera valkretsar.
En valkrets ska omfatta en eller flera kommuner, om inte något  annat följer av 6 § andra stycket.
Lag (2019:923)
.
6 §
En valkrets bör utformas så att den kan beräknas få minst åtta fasta valkretsmandat. Den bör ha en sammanhängande gränslinje.
En del av en kommun får bilda en valkrets tillsammans med en annan kommun, en del av en annan kommun eller delar av andra kommuner, om valkretsen annars inte kan beräknas få minst åtta fasta valkretsmandat. En kommun får också delas in i två eller flera valkretsar, om man på så sätt kan uppnå en lämpligare valkretsindelning.
7 §
Om en kommun delas in i två eller flera valkretsar för val  till regionfullmäktige och om kommunen är indelad i valkretsar  för val till kommunfullmäktige, ska gränsen för en valkrets  för val till regionfullmäktige sammanfalla med gränsen för en  valkrets för val till kommunfullmäktige.
Lag (2019:923)
.
8 §
Indelningen i valkretsar ska, sedan kommunerna inom  regionen har fått tillfälle att yttra sig, beslutas av  regionfullmäktige senast den 31 oktober året före det valår då  den nya indelningen ska gälla för första gången. För att gälla  ska beslutet vara fastställt av länsstyrelsen.
Regeringen eller den myndighet som beslutar om ändring i  landets indelning i regioner eller kommuner får, om det  behövs, bestämma att beslut om indelning i valkretsar får  meddelas senare än den dag som anges i första stycket.
Lag (2019:923)
.
9 §
Mandaten i regionfullmäktige i en region som är indelad i  valkretsar består av fasta valkretsmandat och  utjämningsmandat.
Nio tiondelar av mandaten är fasta valkretsmandat. Om talet  blir brutet när antalet fasta valkretsmandat beräknas, ska det  rundas av till närmaste lägre hela tal. Återstående mandat är  utjämningsmandat.
Lag (2019:923)
.
10 §
Om en region är indelad i valkretsar, ska länsstyrelsen  senast den 30 april det år då ordinarie val ska hållas besluta  hur många fasta valkretsmandat som varje valkrets ska ha. Det  ska göras på följande sätt.
Antalet personer som har rösträtt i regionen delas med antalet  fasta valkretsmandat och därefter delas antalet personer som  har rösträtt i varje valkrets med det tal som blir resultatet  av den beräkningen. Varje gång som antalet som har rösträtt i  en valkrets är jämnt delbart med detta tal får den valkretsen  ett mandat.
Om inte alla fasta valkretsmandat kan fördelas på detta sätt,  får valkretsarna de återstående mandaten i tur och ordning  efter de överskott som uppstår vid beräkningen. När  överskottstalen är lika stora i två eller flera valkretsar,  ska lotten avgöra vilken valkrets som ska få mandatet.
Regeringen eller den myndighet som beslutar om ändring i  landets indelning i regioner eller kommuner får, om det  behövs, bestämma att beslut om fördelning av mandat får  meddelas senare än den dag som anges i första stycket.
Lag (2019:923)
.
Val till kommunfullmäktige
11 §
Vid val till kommunfullmäktige är kommunen en enda valkrets, om inte något annat följer av 12 §.
12 §
Om en kommun har 36 000 personer eller fler som har rösträtt, får kommunen delas in i två eller flera valkretsar.
En kommun som har färre än 36 000 personer som har rösträtt får delas in i valkretsar endast om det finns särskilda skäl för det.
Antalet röstberättigade ska beräknas på grundval av uppgifterna i folkbokföringsdatabasen enligt lagen (2001:182)
om behandling av personuppgifter i Skatteverkets folkbokföringsverksamhet den 1 mars det år beslutet om valkretsindelning fattas.
En valkrets bör utformas så att den kan beräknas få minst 13 fasta valkretsmandat. Den ska ha en sammanhängande gränslinje, om det inte finns särskilda skäl för något annat.
Lag (2014:1384)
.
13 §
Indelningen i valkretsar ska beslutas av  kommunfullmäktige senast den 31 oktober året före det valår då  den nya indelningen ska gälla för första gången. För att gälla  ska beslutet vara fastställt av länsstyrelsen.
Regeringen eller den myndighet som beslutar om ändring i  landets indelning i regioner eller kommuner får, om det  behövs, bestämma att beslut om indelning i valkretsar får  meddelas senare än som sägs i första stycket.
Lag (2019:923)
.
14 §
Mandaten i kommunfullmäktige i en kommun som är indelad i valkretsar består av fasta valkretsmandat och utjämningsmandat.
Nio tiondelar av mandaten är fasta valkretsmandat. Om talet blir brutet när antalet fasta valkretsmandat beräknas, ska det rundas av till närmast lägre hela tal. Återstående mandat är utjämningsmandat.
Lag (2014:1384)
.
15 §
Om en kommun är indelad i valkretsar, ska länsstyrelsen  senast den 30 april det år då ordinarie val ska hållas besluta  hur många fasta valkretsmandat som varje valkrets ska ha. Det  ska göras på följande sätt.
Antalet personer som har rösträtt i kommunen delas med antalet  fasta valkretsmandat och därefter delas antalet personer som  har rösträtt i varje valkrets med det tal som blir resultatet  av den beräkningen. Varje gång som antalet som har rösträtt i  en valkrets är jämnt delbart med detta tal får den valkretsen  ett mandat.
Om inte alla fasta valkretsmandat kan fördelas på detta sätt,  får valkretsarna de återstående mandaten i tur och ordning  efter de överskott som uppstår vid beräkningen. När  överskottstalen är lika stora i två eller flera valkretsar,  ska lotten avgöra vilken valkrets som ska få mandatet.
Regeringen eller den myndighet som beslutar om ändring i  landets indelning i regioner eller kommuner får, om det  behövs, bestämma att beslut om fördelning av mandat får  meddelas senare än den dag som anges i första stycket.
Lag (2019:923)
.
Valdistrikt
Indelning
16 §
Varje kommun skall delas in i geografiska röstningsområden
(valdistrikt).
Om det inte finns särskilda skäl för något annat, skall för varje fastighet samtliga röstberättigade hänföras till samma valdistrikt.
Om kommunen har fler än en valkrets för val till kommunfullmäktige, skall varje sådan krets omfatta ett eller flera valdistrikt.
17 §
Ett valdistrikt skall omfatta mellan 1 000 och 2 000 röstberättigade. Om det finns särskilda skäl, får ett valdistrikt omfatta färre än 1 000 eller fler än 2 000 röstberättigade. Ett valdistrikt får omfatta färre än 300 röstberättigade endast om det finns synnerliga skäl.
På förslag av kommunfullmäktige skall länsstyrelsen besluta om kommunens indelning i valdistrikt. Kommunen skall se över indelningen året närmast före det år då ordinarie val till riksdagen skall hållas.
Om det behövs får länsstyrelsen självmant besluta om indelningen i valdistrikt. Innan länsstyrelsen fattar ett sådant beslut, skall kommunfullmäktige få tillfälle att yttra sig.
18 §
Länsstyrelsens beslut om indelning i valdistrikt skall meddelas senast den 1 december året före det år då beslutet skall tillämpas första gången. Om det behövs med hänsyn till ändringar i fastighetsindelningen, får beslut om mindre ändringar i indelningen i valdistrikt meddelas även efter denna tidpunkt.
19 §
Regeringen eller den myndighet som beslutar om ändring i  landets indelning i regioner eller kommuner får, om det  behövs, bestämma att beslut om indelning i valdistrikt får  meddelas senare än den dag som anges i 18 §.
Lag (2019:923)
.
Vallokaler
20 §
Varje kommun ska se till att det finns lämpliga lokaler som kan användas som vallokaler och som i fråga om lokalisering, tillgänglighet och öppethållande ger väljarna goda möjligheter att rösta.
För varje valdistrikt ska det finnas en vallokal.
En vallokal ska vara tydligt avgränsad och även i övrigt lämpad för ändamålet så att väljare inte hindras eller störs under röstningen. Den ska inte ha anknytning till en viss politisk sammanslutning och den bör inte ha sådan anknytning till en viss religiös sammanslutning eller till ett visst företag som kan påverka väljaren i samband med röstningen.
Lag (2014:301)
.
21 §
En vallokal skall vara öppen för röstning
1. vid val till Europaparlamentet: mellan klockan 8.00 och 21.00,
2. vid övriga val: mellan klockan 8.00 och 20.00.
Om väljarna i ett valdistrikt ändå har tillräckligt goda möjligheter att rösta, får kommunen bestämma att de öppettider som sägs i första stycket skall begränsas för en viss vallokal.
En vallokal måste dock alltid vara öppen
1. vid val till Europaparlamentet: minst mellan klockan 9.00 och 13.00 samt mellan klockan 17.00 och 21.00,
2. vid övriga val: minst mellan klockan 9.00 och 13.00 samt mellan klockan 17.00 och 20.00.
Om kommunen avser att begränsa öppethållandet i en vallokal, skall kommunen samråda med länsstyrelsen innan den beslutar i saken. Kommunen skall ange varför den gjort bedömningen att väljarna får tillräckligt goda möjligheter att rösta trots begränsningen.
Röstningslokaler
22 §
I val som gäller hela landet ska varje kommun se till att det finns lämpliga lokaler som kan användas som röstningslokaler och som i fråga om lokalisering, tillgänglighet och öppethållande ger väljarna goda möjligheter att rösta.
En röstningslokal ska vara tydligt avgränsad och även i övrigt lämpad för ändamålet så att väljare inte hindras eller störs under röstningen. Den ska inte ha anknytning till en viss politisk sammanslutning och den bör inte ha sådan anknytning till en viss religiös sammanslutning eller till ett visst företag som kan påverka väljaren i samband med röstningen.
Lag (2014:301)
.
23 §
Vid omval ska det i de kommuner som valet gäller finnas  röstningslokaler enligt 22 §.
I övriga kommuner ska det finnas minst en röstningslokal  enligt 22 § som ger väljarna goda möjligheter att rösta.
Varje kommun ska senast 32 dagar före valdagen meddela den  centrala valmyndigheten var och när röstning inom kommunen  kan ske.
Lag (2018:28)
.
24 §
Kommunen bestämmer vilka dagar och tider en röstningslokal ska vara öppen för röstning. I varje kommun som valet gäller ska dock minst en röstningslokal vara öppen varje dag under den tid som röstmottagning får ske i röstningslokaler som kommunen har anordnat.
På valdagen ska minst en röstningslokal i varje kommun vara öppen för röstmottagning under den tid som enligt 21 § första stycket gäller för röstning i en vallokal.
Lag (2014:301)
.
25 §
Den centrala valmyndigheten bestämmer, efter samråd med Regeringskansliet (Utrikesdepartementet), hos vilka svenska utlandsmyndigheter det ska finnas röstningslokaler.
Lag (2014:301)
.
Kungörande av beslut
26 §
Den centrala valmyndighetens beslut enligt 3 § skall omedelbart kungöras i Post- och Inrikes Tidningar.
Länsstyrelsens beslut enligt 8, 10, 13, 14 och 17 §§ skall omedelbart kungöras i ortstidning samt i Post- och Inrikes Tidningar.
Lag (2014:301)
.
5 kap. Röstlängder och röstkort
Röstlängder
1 §
Vid val skall den centrala valmyndigheten för varje valdistrikt upprätta en förteckning över dem som är röstberättigade i valet (röstlängd).
Röstlängderna skall grundas på de uppgifter som 30 dagar före valdagen finns i folkbokföringsdatabasen enligt lagen
(2001:182) om behandling av personuppgifter i Skatteverkets folkbokföringsverksamhet och i fastighetsregistret enligt lagen
(2000:224) om fastighetsregister.
2 §
Svenska medborgare som inte längre är folkbokförda här i landet skall tas upp i röstlängd under tio år från den dag folkbokföringen upphörde. Därefter skall de, för tio år i sänder, tas med i röstlängden endast om de skriftligen hos Skatteverket har anmält sin adress.
Om den centrala valmyndigheten vid val till riksdagen eller Europaparlamentet senast dagen före valdagen tar emot en röst från en svensk medborgare som inte längre är folkbokförd här i landet och som inte är upptagen i röstlängd, skall myndigheten lägga till väljaren i röstlängden. Rösten skall alltid anses som en anmälan enligt första stycket, även om den tagits emot senare än dagen före valdagen.
2 a §
Vid val till kommunfullmäktige och regionfullmäktige ska  unionsmedborgare som enligt 1 kap. 7 § andra stycket  kommunallagen (2017:725) har rösträtt tas upp i röstlängd om  de skriftligen senast 30 dagar före valdagen hos den centrala  valmyndigheten
1. anmäler att de vill bli upptagna i röstlängden, och
2. anger sin nationalitet, sin adress i Sverige samt sin  födelsetid eller i förekommande fall sitt personnummer.
Väljare som har tagits upp i röstlängd enligt denna paragraf  står kvar där tills de stryks från den på egen begäran eller  villkoren för rösträtt inte längre är uppfyllda.
Lag (2019:923)
.
3 §
Vid val till Europaparlamentet ska unionsmedborgare som inte är svenska medborgare tas upp i röstlängd endast om de fyller 18 år senast på valdagen, är folkbokförda här i landet eller är bosatta här men, enligt 5 § andra stycket folkbokföringslagen (1991:481), inte ska folkbokföras här och om de senast 30 dagar före valdagen skriftligen hos länsstyrelsen
1. anmäler att de vill bli upptagna i röstlängden,
2. anger sin nationalitet, sin adress i Sverige samt, i fråga om den som inte är folkbokförd, sin födelsetid eller i förekommande fall sitt personnummer,
3. anger den valkrets eller det område i hemstaten där de senast var upptagna i röstlängd, och
4. försäkrar att de inte kommer att rösta i en annan medlemsstat.
Underrättelse om att någon har tagits upp i röstlängd enligt denna paragraf ska sändas till den behöriga myndigheten i den stat där väljaren är medborgare.
Väljare som har tagits upp i röstlängd enligt denna paragraf står kvar där till dess de stryks från den på egen begäran eller villkoren för rösträtt inte längre är uppfyllda.
Lag (2013:1159)
.
4 §
Väljare skall tas upp i röstlängden för det valdistrikt inom vilket de är folkbokförda enligt vad som sägs i 1 § andra stycket.
De som inte är folkbokförda på någon fastighet eller inte är folkbokförda här i landet skall tas upp i röstlängden för det valdistrikt inom vilket de senast var folkbokförda. Finns det inte någon uppgift om folkbokföring så att de kan hänföras till ett visst valdistrikt men finns det en uppgift om i vilken kommun som de senast varit folkbokförda, bestämmer länsstyrelsen i vilken röstlängd de skall tas upp.
5 §
Om den centrala valmyndigheten av en myndighet i någon annan medlemsstat underrättas om att en person som vid val till Europaparlamentet är upptagen i röstlängd här i landet också är upptagen i röstlängd i ett annat land eller redan har röstat i valet, skall den centrala valmyndigheten genast stryka personen från röstlängden.
6 §
De som anser att röstlängden innehåller felaktiga uppgifter om dem skall senast tolv dagar före valdagen skriftligen begära att uppgifterna rättas. Detta gäller också dem som anser sig vara felaktigt uteslutna ur röstlängden. Det som hänt senare än 30 dagar före valdagen får inte ligga till grund för rättelse enligt denna paragraf.
Frågor om rättelse prövas av länsstyrelsen, antingen efter framställning enligt första stycket eller på eget initiativ.
7 §
När samtliga rättelser och ändringar förts in i en röstlängd, skall den så snart som möjligt sändas till valnämnden i den kommun där valdistriktet ligger.
Om en rättelse eller ändring inte har hunnit föras in i röstlängden innan den sänts till valnämnden, får den centrala valmyndigheten eller länsstyrelsen uppdra åt nämnden att se till att det görs.
Röstkort
8 §
Den centrala valmyndigheten ska upprätta ett röstkort för  varje väljare. För väljare som inte har någon känd adress  eller som inte är folkbokförda här i landet ska det upprättas  röstkort bara om de begär det.
Röstkort som avses i första stycket ska skickas ut i så god  tid att de kan beräknas vara väljarna tillhanda senast 18  dagar före valdagen. Vid extra val och omval ska röstkorten i  stället skickas ut i så god tid att de kan beräknas vara  väljarna tillhanda senast 10 dagar före valdagen.
För varje väljare som inte är folkbokförd här i landet ska  den centrala valmyndigheten upprätta ett utlandsröstkort.  Sådana röstkort ska skickas till väljarna senast 50 dagar  före valdagen. Vid extra val och omval ska röstkorten i  stället skickas så snart det är möjligt sedan det har  beslutats vilken dag som ska vara valdag.
Lag (2018:28)
.
9 §
Ett röstkort ska innehålla uppgift om
1. väljarens namn och nummer i röstlängden,
2. vilka val som väljaren får delta i, och
3. väljarens vallokal och dess öppettider.
Ett utlandsröstkort ska innehålla uppgift om
1. väljarens namn, och
2. vilket val som väljaren får delta i.
Lag (2008:1276)
.
10 §
Väljare som har behov av det kan få dubblettröstkort.
Dubblettröstkort tillhandahålls av den centrala valmyndigheten, länsstyrelsen, en utlandsmyndighet eller kommunen. Den som vill ha ett dubblettröstkort skall lämna uppgift om sitt namn och personnummer.
6 kap. Valsedlar och kuvert
Valsedlar
1 §
Vid val används följande slag av valsedlar:
1. valsedlar med parti- och valbeteckning,
2. valsedlar med parti- och valbeteckning samt uppgifter om kandidater,
3. valsedlar med enbart valbeteckning.
2 §
Valsedlar som anges i 1 § 1 och 2 får förutom den information som framgår där innehålla
1. uppgift om för vilken valkrets valsedeln är avsedd,
2. uppgift om huruvida det parti som valsedeln gäller för har registrerat sin partibeteckning och anmält kandidater.
Valsedlar får också innehålla information som behövs för valadministrativa ändamål.
3 §
Kandidatnamnen ska vara uppförda i nummerordning. Varje kandidat ska identifieras så att det framgår vem som avses.
Valsedlarna ska dessutom vara utformade så att väljarna kan lämna en särskild personröst och innehålla upplysning om personvalets innebörd.
Lag (2010:1416)
.
4 §
Valsedlar skall ha storleken A 6 (105¥148 millimeter). De skall vara av papper som har samma kvalitet för samtliga valsedlar. Alla valsedlar som avser ett visst val skall ha samma färg.
Kuvert
5 §
Vid val används följande slag av kuvert:
1. valkuvert,
2. ytterkuvert för budröst,
3. ytterkuvert för brevröst,
4. omslagskuvert för brevröst,
5. fönsterkuvert.
Tillhandahållande av valsedlar och kuvert
6 §
Alla valsedlar och kuvert som används vid val skall tillhandahållas av den centrala valmyndigheten.
7 §
Valsedlar som är avsedda att läggas ut på röstmottagningsställen enligt 8 kap. 2 § första stycket 2 och 3 tillhandahålls endast för de partier som begär det. Begäran skall göras senast den dag som den centrala valmyndigheten bestämmer, beträffande parti som avses i 8 kap. 2 § första stycket 2 b hos länsstyrelsen och i övrigt hos den centrala valmyndigheten.
8 §
Följande partier som ställer upp i ett val har rätt till  valsedlar på statens bekostnad:
1. vid val till riksdagen: parti som vid valet får eller vid  något av de två senaste riksdagsvalen har fått mer än 
1 procent av rösterna i hela landet eller som ändå är eller  genom valet blir representerat i riksdagen,
2. vid val till region- eller kommunfullmäktige: parti som är  eller genom valet blir representerat i fullmäktige,
3. vid val till Europaparlamentet: parti som vid valet får  eller vid något av de två senaste valen till Europaparlamentet  har fått mer än 1 procent av rösterna i hela landet.
I samtliga fall avser rätten till fria valsedlar ett antal som  motsvarar högst tre gånger antalet röstberättigade i
1. vid val till riksdagen: valkretsen,
2. vid övriga val: valet.
Vid tillämpningen av andra stycket beräknas antalet  röstberättigade på grundval av uppgifterna i  folkbokföringsdatabasen enligt lagen (2001:182) om behandling  av personuppgifter i Skatteverkets folkbokföringsverksamhet  den 1 mars valåret.
Lag (2019:923)
.
9 §
Valsedlar levereras endast om de betalas i förskott. För ett parti som redan före valet har rätt till valsedlar på statens bekostnad, krävs förskottsbetalning dock endast i den utsträckning beställningen gäller fler valsedlar än vad som anges i 8 § andra stycket.
Ett parti som först efter valet har rätt till fria valsedlar, skall få tillbaka erlagt förskott för sådana valsedlar. Detta gäller oavsett vem som har betalat beloppet.
10 §
Partier som har rätt till fria valsedlar enligt 8 § har också rätt att i rimlig utsträckning på statens bekostnad få valkuvert, ytterkuvert för budröst samt ytterkuvert och omslagskuvert för brevröst.
AVDELNING II. GENOMFÖRANDE AV VAL
7 kap. Allmänna bestämmelser om röstning
På vilka sätt man kan rösta
1 §
Röstning äger rum på röstmottagningsställen. Väljare röstar i första hand i sin vallokal på valdagen. De kan också före eller under valdagen rösta i röstningslokaler som kommunerna eller utlandsmyndigheterna har inrättat. Väljare får dessutom i vissa fall lämna sina röster till av valnämnden särskilt förordnade röstmottagare (ambulerande röstmottagare) eller rösta genom bud eller brev.
Lag (2014:301)
.
Hur man gör i ordning en röst
2 §
För att göra i ordning en röst ska väljarna för varje  slag av val de vill delta i
1. ta en valsedel,
2. lägga in valsedeln i ett valkuvert utan att vika den,  och
3. försluta valkuvertet.
Väljare som vill lämna en särskild personröst ska på  valsedeln markera detta i det särskilda utrymme för  personröst som finns vid den kandidat som de helst vill se  vald.
Om en väljare skriver till en kandidat på en valsedel för ett  parti som inte har registrerat sin partibeteckning eller  anmält kandidater enligt 2 kap., ska väljaren anses ha lämnat  en personröst för den kandidaten. Om väljaren skriver till  flera kandidater på en sådan valsedel, ska väljaren anses ha  lämnat en personröst för den första kandidaten.
Om en väljare skriver till en kandidat på en sådan valsedel  som avses i 6 kap. 1 § 1 eller 3 för ett parti som har  registrerat sin partibeteckning och anmält kandidater enligt 
2 kap., ska väljaren anses ha lämnat en personröst för den  kandidaten under förutsättning att kandidaten är anmäld av  partiet. Om väljaren skriver till flera kandidater på en  sådan valsedel, ska väljaren anses ha lämnat en personröst  för den första av kandidaterna som är anmäld av partiet.
Valsedlar och valkuvert får inte förses med obehöriga  märkningar.
Lag (2018:1969)
.
Hur man röstar på ett röstmottagningsställe
3 §
Varje väljare ska vara ensam bakom en valskärm och själv  göra i ordning sina röster där. Därefter ska väljaren lämna  valkuverten till röstmottagarna.
Väljare som på grund av funktionsnedsättning eller liknande  inte själva kan göra i ordning sina röster, ska dock på  begäran få hjälp med detta av röstmottagarna i den  utsträckning som behövs. En sådan väljare får också anlita  någon annan person som hjälper honom eller henne vid  röstningen.
Lag (2021:1328)
.
Röstning genom ambulerande röstmottagare
3 a §
Väljare som på grund av sjukdom, funktionsnedsättning eller ålder inte själva kan ta sig till ett röstmottagningsställe får om de begär det lämna sina valsedlar till ambulerande röstmottagare.
Vid röstmottagning enligt första stycket gäller i tillämpliga delar bestämmelserna om röstning och röstmottagning i detta kapitel och 8 kap. och bestämmelserna om röstmottagning i röstningslokal i 10 kap.
Lag (2014:301)
.
Budröstning
Vem som får rösta genom bud
4 §
Väljare som på grund av sjukdom, funktionsnedsättning  eller ålder inte själva kan ta sig till ett  röstmottagningsställe får lämna sina valsedlar där genom  bud.
Dessutom får följande väljare budrösta:
1. väljare som betjänas av Postnord Group AB:s  lantbrevbärare, i den utsträckning som följer av 3 kap. 
7 §,
2. väljare som är intagna i häkte,
3. väljare som är intagna i kriminalvårdsanstalt och av  säkerhetsskäl inte kan rösta i samma röstningslokal som andra  intagna på anstalten.
Budröster ska lämnas i ytterkuvert för budröst.
Lag (2018:28)
.
Vem som får vara bud
5 §
Följande personer får vara bud:
1. väljarens make eller sambo och väljarens, makens eller  sambons barn, barnbarn, föräldrar eller syskon,
2. de som yrkesmässigt eller på liknande sätt ger väljaren  vård eller som annars brukar hjälpa väljaren i personliga  angelägenheter,
3. lantbrevbärare anställda av Postnord Group AB,
4. anställda vid ett häkte eller en kriminalvårdsanstalt.
Ett bud ska ha fyllt 18 år.
Lag (2018:28)
.
När budröster får göras i ordning
6 §
Vid ordinarie val till riksdagen och till region- och  kommunfullmäktige samt val till Europaparlamentet får en  budröst göras i ordning tidigast 24 dagar före valdagen.
Vid andra val får en budröst göras i ordning tidigast 10 dagar  före valdagen. En budröst som lämnas hos en utlandsmyndighet  får i dessa fall dock göras i ordning tidigast 20 dagar före  valdagen.
Lag (2019:923)
.
Hur budröster görs i ordning
7 §
En väljare som vill rösta genom bud ska
1. för varje val själv lägga en valsedel i ett valkuvert,
2. i närvaro av budet och ett vittne lägga de valkuvert som gjorts i ordning i ett ytterkuvert för budröst,
3. klistra igen ytterkuvertet,
4. på kuvertet
a) ange sitt namn och sitt personnummer, och
b) intyga att han eller hon gjort i ordning valkuvert och ytterkuvertet på detta sätt och att valkuvert inte har gjorts i ordning tidigare än vad som är tillåtet samt, om han eller hon är en väljare som avses i 4 § första stycket, på ytterkuvertet intyga att han eller hon uppfyller kraven för att få budrösta.
På ytterkuvertet ska vittnet och budet ange sina namn och personnummer och intyga att väljaren själv har gjort det som sägs i första stycket 2-4 och att de inte känner till något som gör att de uppgifter som väljaren har lämnat inte är riktiga. Vidare ska det antecknas vilken av kategorierna i 5 §
första stycket som är tillämplig på budet.
Ett vittne ska ha fyllt 18 år.
Lag (2014:301)
.
8 §
I stället för 7 § första och andra styckena gäller att bud som är lantbrevbärare inte behöver vara närvarande när väljaren gör i ordning ett ytterkuvert för budröst. Ett sådant bud får på ytterkuvertet i stället för personnummer ange sitt tjänstgöringsnummer. Budet ska intyga att kuvertet har tagits emot från väljaren själv.
I stället för 7 § andra stycket gäller att ett bud som är anställd vid ett häkte eller en kriminalvårdsanstalt i stället för personnummer får ange sitt tjänstgöringsnummer.
Den som inte har något personnummer eller tjänstgöringsnummer ska i stället ange någon motsvarande identifikationsuppgift.
Lag (2014:301)
.
9 §
Väljare som inte är kända för budet skall legitimera sig eller på annat sätt styrka sin identitet. Om de inte gör det, får budet inte ta emot budrösten.
10 §
Väljarna skall lämna sitt röstkort till budet tillsammans med ytterkuvertet. Detta behövs dock inte om kuvertet skall lämnas i en vallokal.
Brevröstning
Vem som får brevrösta
11 §
Väljare som vistas utomlands eller ombord på ett fartyg i utrikes fart får rösta genom brev.
När brevröster får göras i ordning
12 §
Brevröster får göras i ordning tidigast 45 dagar före  valdagen.
Vid andra val än ordinarie val till riksdagen och till region-  och kommunfullmäktige samt val till Europaparlamentet får  brevröster dock göras i ordning först sedan det har beslutats  vilken dag valet ska hållas.
Lag (2019:923)
.
Hur brevröster görs i ordning
13 §
Väljare som vill brevrösta skall
1. i närvaro av två vittnen lägga de valkuvert som gjorts i ordning i ett ytterkuvert för brevröst,
2. klistra igen ytterkuvertet,
3. på kuvertet
a) intyga att de gjort i ordning valkuvert och ytterkuvertet på detta sätt, att valkuvert inte har gjorts i ordning tidigare än vad som är tillåtet samt att det skett utomlands respektive ombord på ett fartyg i utrikes fart,
b) ange sitt namn och sitt personnummer.
På ytterkuvertet skall vittnena ange sina
1. namn,
2. personnummer eller motsvarande identifikationsuppgifter,
3. adresser,
och intyga att väljaren själv har gjort det som sägs i första stycket samt att de inte känner till något som gör att de uppgifter som väljaren har lämnat inte är riktiga.
Ett vittne skall ha fyllt 18 år.
Hur brevröster skickas
14 §
När ytterkuvertet gjorts i ordning ska väljarna
1. lägga kuvertet i ett omslagskuvert för brevröst,
2. lägga i antingen röstkort eller utlandsröstkort eller om väljaren inte har tillgång till någotdera, ett adresskort som väljaren själv skrivit personnummer och namn på,
3. klistra igen detta kuvert,
4. från utlandet eller ett fartyg i utrikes fart skicka kuvertet till en valmyndighet.
Lag (2008:1276)
.
Den fortsatta hanteringen av brevröster
15 §
När den centrala valmyndigheten har tagit emot omslagskuvert för brevröst skall dessa lämnas till valnämnden i de kommuner där väljarna är upptagna i röstlängden.
Om en väljare inte är och inte heller skall bli upptagen i röstlängden eller om det inte är möjligt att utreda i vilken röstlängd väljaren är upptagen därför att personnummer saknas eller är ofullständigt skall den centrala valmyndigheten behålla omslagskuvertet. De kuvert som behålls av myndigheten skall förvaras på ett säkert sätt till dess valet fått laga kraft. Kuverten med innehåll skall därefter förstöras utan att valhemligheten äventyras.
Den centrala valmyndigheten skall föra anteckningar om det som görs enligt denna paragraf.
8 kap. Allmänna bestämmelser om röstmottagning
Röstmottagning på röstmottagningsställen
Utrustning m.m.
1 §
På ett röstmottagningsställe skall det finnas ett lämpligt antal avskilda platser (valskärmar) där väljarna kan rösta utan insyn.
2 §
I anslutning till ett röstmottagningsställe ska det ordnas  en lämplig avskärmad plats där valsedlar kan läggas ut och där  väljarna var för sig kan ta sina valsedlar utan insyn. Om en  sådan plats inte kan anordnas i anslutning till  röstmottagningsstället får den i stället ordnas inne i  lokalen. På denna plats ska väljarna ha tillgång till
1. valsedlar med enbart valbeteckning,
2. valsedlar med parti- och valbeteckning
a) för val till riksdagen samt region- och kommunfullmäktige  för varje parti som vid något av de två senaste riksdagsvalen  har fått mer än 1 procent av rösterna i hela landet,
b) för val till region- och kommunfullmäktige för varje parti  som redan är representerat där och som inte uppfyller kraven i  a ovan, när det gäller röstmottagningsställen inom den region  eller den kommun där partiet är representerat,
3. valsedlar med parti- och valbeteckning för val till  Europaparlamentet för varje parti som vid något av de två  senaste valen till Europaparlamentet har fått mer än 1 procent  av rösterna i hela landet eller valsedlar med parti- och  valbeteckning samt uppgifter om kandidater om ett sådant parti  deltar med endast en valsedel.
De partier som deltar i valen ska också kunna ge väljarna  tillgång till sina valsedlar. Det är dock valnämnden eller  utlandsmyndigheten som lägger ut valsedlarna på den avskärmade  platsen.
Valsedlarna ska presenteras på ett likformigt sätt.
Första stycket 2 och 3 gäller endast under förutsättning att  partiet har gjort en begäran enligt 6 kap. 7 §.
Lag (2021:1328)
.
2 a §
Väljare som på grund av funktionsnedsättning eller  liknande inte själva kan ta sina valsedlar på den avskärmade  plats där valsedlarna finns utlagda, ska på begäran få hjälp  med detta av röstmottagarna i den utsträckning som behövs. En  sådan väljare får också anlita någon annan person som hjälper  honom eller henne med detta.
Lag (2021:1328)
.
Ordning m.m.
3 §
På ett röstmottagningsställe eller i ett utrymme intill detta får det inte förekomma propaganda eller annat som syftar till att påverka eller hindra väljarna i deras val.
4 §
Röstmottagarna ansvarar för ordningen på  röstmottagningsstället. Den som befinner sig i lokalen eller i  ett utrymme intill denna ska rätta sig efter de anvisningar  som röstmottagarna ger för att röstmottagningen ska kunna  genomföras. Den som inte följer röstmottagarnas anvisningar  får uppmanas att tillfälligt lämna lokalen eller utrymmet, om  det är av väsentlig betydelse för genomförandet av  röstmottagningen. Kan röstmottagningen på grund av en  ordningsstörning inte genomföras får den tillfälligt avbrytas.
Lag (2021:1328)
.
5 §
Väljare som finns på ett röstmottagningsställe eller på en plats som de har anvisats till intill detta när tiden för röstmottagning går ut, skall få tillfälle att rösta innan röstmottagningen avslutas.
Mottagning av röster som väljarna lämnar
6 §
Väljare som inte är kända för röstmottagarna skall legitimera sig eller på annat sätt styrka sin identitet.
7 §
Röstmottagarna får inte ta emot valkuvert som inte uppfyller kraven på hur sådana kuvert skall ha gjorts i ordning eller om väljaren inte kan styrka sin identitet.
Om en väljare vill lämna fler än ett valkuvert för ett och samma val, får bara ett av dessa tas emot.
7 a §
Om ett röstmottagningsställe under någon tid när röstmottagning sker inte är tillgängligt för väljare med funktionsnedsättning, får röstmottagarna ta emot dessa väljares valkuvert utanför röstmottagningsstället, om det kan ske under betryggande former.
Lag (2014:301)
.
Mottagning av röster som lämnas av bud
8 §
Bud som inte är kända för röstmottagarna skall legitimera sig eller på annat sätt styrka sin identitet.
9 §
Röstmottagarna får inte ta emot ytterkuvert från ett bud om kuvertet inte uppfyller kraven på hur sådana kuvert skall ha gjorts i ordning eller om budet inte kan styrka sin identitet.
10 §
Ytterkuvert som avses i 9 § skall tas om hand av röstmottagarna och överlämnas till valnämnden. Nämnden skall förvara kuverten under valperioden.
Mottagning av röster som har skickats i fönsterkuvert och av brevröster
11 §
När valnämnden tar emot fönsterkuvert och omslagskuvert för brevröst skall kuverten sorteras på valdistrikt. Kuverten skall sedan läggas i särskilda omslag som förseglas. Omslagen skall lämnas till vallokalen i respektive valdistrikt, om kuverten kan antas vara där innan tiden för röstmottagning har gått ut.
12 §
Valnämnden skall behålla de fönsterkuvert och omslagskuvert för brevröst som inte lämnas till valdistrikt enligt 11 §. Dessa kuvert skall valnämnden granska vid sitt sammanträde för preliminär rösträkning enligt 12 kap.
13 §
Valnämnden skall föra anteckningar om det som görs enligt 11 och 12 §§.
9 kap. Röstmottagning i vallokal
1 §
Utöver de allmänna bestämmelser om röstning och röstmottagning som finns i 7 och 8 kap. tillämpas bestämmelserna i detta kapitel vid röstmottagning i vallokal.
Om bestämmelser i detta kapitel avviker från dem i 7 och 8 kap., gäller i stället bestämmelserna i detta kapitel.
Utrustning i vallokal
2 §
I varje vallokal skall det finnas
1. en valurna för varje val,
2. röstlängden för valdistriktet.
Hur röstmottagningen går till
3 §
När vallokalen har öppnat skall den av röstmottagarna som är ordförande visa de närvarande att varje valurna är tom.
Sedan får röstmottagningen börja.
4 §
Har upphävts genom
lag (2014:301)
.
5 §
Om kraven på hur ytterkuvert för budröst skall ha gjorts i ordning är uppfyllda, skall röstmottagarna, sedan budets identitet har kontrollerats, öppna ytterkuvertet och kontrollera att detta innehåller valkuvert.
6 §
Innan valkuvert tas emot skall röstmottagarna kontrollera
1. att kraven på hur sådana kuvert skall ha gjorts i ordning är uppfyllda, och
2. att väljarna enligt röstlängden
a) har rösträtt i de val som valsedlarna gäller, och
b) inte redan har röstat.
7 §
Om det inte finns några hinder mot att ta emot valkuvert,  ska röstmottagarna, i väljarens eller budets närvaro, lägga  kuverten i valurnan för de val valsedlarna gäller och markera  detta i röstlängden. Valkuvert som har tagits emot med stöd  av 8 kap. 7 a § läggs i valurnan utan att väljaren är  närvarande.
I röstlängden ska det anges hur väljarens eller budets  identitet har kontrollerats.
Lag (2018:28)
.
8 §
Valkuvert som lämnats i ett ytterkuvert för budröst men som inte tas emot skall läggas tillbaka i sitt ytterkuvert.
Därefter skall förfaras på det sätt som anges i 8 kap. 10 § .
Hantering av fönsterkuvert och omslagskuvert för brevröst
9 §
När röstmottagarna har fått omslag med fönsterkuvert och omslagskuvert för brevröst, skall de granska omslagen och kuverten i den omfattning som den pågående röstmottagningen tillåter. Vid denna granskning skall röstmottagarna
1. öppna omslagen och räkna kuverten,
2. kontrollera att kuverten inte blivit öppnade sedan de klistrats igen,
3. kontrollera att omslagskuvert för brevröst uppfyller kraven på hur sådana kuvert skall ha gjorts i ordning och, om så är fallet, öppna kuverten,
4. kontrollera att väljarna
a) är upptagna i röstlängden för valdistriktet,
b) inte lämnat fler än ett fönsterkuvert eller ytterkuvert för brevröst, och
c) inte röstat i vallokalen under valdagen,
5. kontrollera att ytterkuvert för brevröst uppfyller kraven på hur sådana kuvert skall ha gjorts i ordning, och
6. öppna de fönsterkuvert och ytterkuvert för brevröst som uppfyller kraven under 2, 4 och 5 och kontrollera att kuverten innehåller ytterkuvert för budröst eller valkuvert och att kuverten uppfyller kraven på hur sådana kuvert skall ha gjorts i ordning.
10 §
Om ett fönsterkuvert innehåller ett ytterkuvert för budröst, skall röstmottagarna kontrollera att ytterkuvertet uppfyller kraven på hur sådana kuvert skall ha gjorts i ordning. Om så är fallet skall röstmottagarna öppna ytterkuvertet och kontrollera att det innehåller valkuvert och att kraven på hur sådana kuvert skall ha gjorts i ordning är uppfyllda.
11 §
Röstmottagarna skall
1. markera i röstlängden de väljare vars kuvert uppfyller kraven i 9 och 10 §§,
2. lägga tillbaka valkuvert som har kommit i fönsterkuvert i sina fönsterkuvert tillsammans med väljarnas röstkort eller adresskort,
3. lägga tillbaka valkuvert som kommit i ytterkuvert för budröst i sina ytterkuvert och lägga tillbaka dessa kuvert i sina fönsterkuvert tillsammans med väljarnas röstkort eller adresskort, och
4. lägga tillbaka valkuvert som kommit i ytterkuvert för brevröst i sina ytterkuvert och lägga tillbaka dessa kuvert i sina omslagskuvert tillsammans med väljarnas röstkort eller adresskort.
12 §
När röstmottagningen avslutats skall röstmottagarna göra följande med de kuvert som granskats enligt 9 och 10 §§. De skall
1. lägga de valkuvert som uppfyllt kraven i 9 och 10 §§ i valurnan för det val valsedeln gäller,
2. lägga öppnade fönsterkuvert eller omslagskuvert för brevröst som innehåller ytterkuvert för budröst, ytterkuvert för brevröst eller valkuvert som inte uppfyllt kraven i 9 och 10 §§
i särskilda omslag,
3. lägga de fönsterkuvert och omslagskuvert för brevröst som inte uppfyllt kraven i 9 § i särskilda omslag, och
4. försegla varje omslag.
13 §
Om ett omslag som innehåller fönsterkuvert eller omslagskuvert för brevröst kommer från valnämnden efter att röstmottagningen i valdistriktet avslutats, skall omslaget inte öppnas utan skickas tillbaka till valnämnden.
Ångerröstning
14 §
Väljare får rösta personligen i sin vallokal även om de redan har röstat i en röstningslokal eller brevröstat
(ångerröstning). Om den tidigare rösten finns i vallokalen, får väljaren ångerrösta först sedan han eller hon har fått tillbaka rösten av röstmottagarna.
Säkerhet m.m.
15 § Om röstmottagningen avbryts skall varje valurna och röstlängden förseglas och förvaras på ett säkert sätt. När röstmottagningen skall fortsätta, skall röstmottagarna först visa dem som är närvarande att förseglingarna inte har öppnats.
16 §
Det skall föras protokoll över röstmottagningen i en vallokal.
17 §
Ytterkuvert för budröst som innehållit valkuvert som har tagits emot och lagts i valurnan skall överlämnas till valnämnden. Nämnden skall förvara kuverten under valperioden.
10 kap. Röstmottagning i röstningslokal
1 §
Utöver de allmänna bestämmelser om röstning och röstmottagning som finns i 7 och 8 kap. tillämpas bestämmelserna i detta kapitel vid röstmottagning i röstningslokaler. Om bestämmelser i detta kapitel avviker från dem i 7 och 8 kap., gäller i stället bestämmelserna i detta kapitel.
När röstmottagning får ske
2 §
Vid ordinarie val till riksdagen och till region- och  kommunfullmäktige samt vid val till Europaparlamentet får  röstmottagningen påbörjas
1. i röstningslokaler som en kommun har anordnat: tidigast den  artonde dagen före valdagen,
2. hos en utlandsmyndighet: tidigast den tjugofjärde dagen  före valdagen.
Vid andra val får röstmottagningen påbörjas
1. i röstningslokaler som en kommun har anordnat: tidigast den  tionde dagen före valdagen,
2. hos en utlandsmyndighet: tidigast den tjugonde dagen före  valdagen.
Röstmottagningen får pågå
1. i röstningslokaler som en kommun har anordnat: till och med  valdagen,
2. hos en utlandsmyndighet: så länge att de fönsterkuvert som  har gjorts i ordning kan antas vara hos den centrala  valmyndigheten senast dagen före valdagen.
Lag (2019:923)
.
Hur röstmottagning går till
3 §
Väljare eller bud skall till röstmottagarna lämna väljarens röstkort. Detta behövs dock inte
1. om den information som röstkortet innehåller ändå är tillgänglig för röstmottagarna, eller
2. om röstmottagningen sker hos en utlandsmyndighet.
4 §
I de anteckningar som förs enligt 7 § skall det anges hur väljarens eller budets identitet har kontrollerats.
De valkuvert och ytterkuvert för budröst som röstmottagarna tar emot skall, i väljarens eller budets närvaro, läggas i fönsterkuvert tillsammans med väljarens röstkort eller, om röstmottagningen sker hos en utlandsmyndighet, ett adresskort.
Fönsterkuvertet skall därefter klistras igen.
5 §
De fönsterkuvert som har gjorts i ordning i röstningslokaler som en kommun har inrättat skall skickas till valnämnden i de kommuner där väljarna är upptagna i röstlängden eller lämnas direkt till röstmottagarna i valdistriktet, om kuverten kan beräknas vara dem till handa innan tiden för röstmottagning i vallokalen går ut.
De fönsterkuvert som har gjorts i ordning hos en utlandsmyndighet skall skickas till den centrala valmyndigheten.
6 §
Beträffande de fönsterkuvert som kommer in till den centrala valmyndigheten skall förfaras på det sätt som anges i 7 kap. 15 §.
Säkerhet m.m.
7 §
Det ska fortlöpande föras anteckningar över röstmottagningen i en röstningslokal.
Om röstmottagningen avbryts ska anteckningarna och det valmaterial som tagits emot förvaras på ett säkert sätt under avbrottet.
Anteckningarna och det valmaterial som tagits emot ska också förvaras avskilt och på ett säkert sätt i avvaktan på rösträkningen.
Lag (2014:301)
.
AVDELNING III. RÄKNING AV RÖSTER
11 kap. Preliminär rösträkning i vallokal
1 §
Omedelbart efter att röstmottagningen i vallokalen avslutats och samtliga valkuvert som skall läggas i valurnan lagts ner i den skall röstmottagarna ta ur kuverten och räkna rösterna.
Rösträkningen är offentlig och skall genomföras utan avbrott.
Resultatet av rösträkningen är preliminärt.
2 §
Om det har hållits val till riksdagen samtidigt med annat val, ska riksdagsvalet räknas först. Räkningen ska för varje slag av val gå till på följande sätt:
1. Valurnan ska tömmas och valkuverten räknas. Antalet väljare som enligt röstlängden deltagit i valet ska räknas.
2. Valsedlarna ska tas ur valkuverten. Om ett valkuvert innehåller fler än en valsedel ska valsedlarna inte godkännas utan läggas tillbaka i kuvertet.
3. En valsedel som kan antas vara ogiltig enligt 13 kap. 7 §
första stycket 1 eller 3 ska inte godkännas.
4. En valsedel som kan antas vara ogiltig enligt någon annan av de grunder som anges i 13 kap. 7 § ska inte godkännas utan läggas tillbaka i sitt valkuvert.
5. Valsedlar och valkuvert som avses i 2-4 ska läggas i särskilda omslag.
6. De valsedlar som godkänts ska sorteras i grupper efter partibeteckning. Antalet valsedlar i varje grupp ska räknas.
Valsedlarna för varje parti ska sedan läggas i särskilda omslag.
7. Omslag enligt 5 och 6 ska förseglas.
Resultatet av rösträkningen ska antecknas i det protokoll som anges i 9 kap. 16 §.
Lag (2014:1384)
.
3 §
Omedelbart efter att den preliminära rösträkningen avslutats skall röstmottagarna till valnämnden överlämna
1. röstlängden,
2. protokollet,
3. ytterkuvert för budröst som avses i 8 kap. 10 § och 9 kap.
17 §, och
4. omslag som avses i 2 § samt 9 kap. 12 och 13 §§.
4 §
Valnämnden skall behålla röstlängderna, ytterkuverten för budröst som avses i 3 § och omslagen som avses i 9 kap. 12 och 13 §§. Nämnden skall till länsstyrelsen genast överlämna
1. protokoll, och
2. omslag som avses i 2 §.
När ett valkuvert får öppnas
5 §
Ett avgivet valkuvert får öppnas endast sedan det har tagits ur en valurna för rösträkning enligt bestämmelserna i detta kapitel eller i 12 kap.
12 kap. Valnämndens rösträkning
Valnämndens förberedelser för rösträkningen
1 §
På onsdagen efter valdagen ska valnämnden sammanträda för att granska och räkna de röster som inte räknats i vallokalerna. Sammanträdet är offentligt. Resultatet av nämndens rösträkning är preliminärt.
Vid sammanträdet ska nämnden granska
1. fönsterkuvert och omslagskuvert för brevröst som till och med valdagen kommit in till nämnden och behållits där,
2. fönsterkuvert och omslagskuvert för brevröst som röstmottagarna lämnat tillbaka till nämnden enligt 9 kap. 
13 §,
3. fönsterkuvert och omslagskuvert för brevröst som kommit in till nämnden innan någon av de valurnor som sägs i 2 § har tömts, och
4. fönsterkuvert och omslagskuvert för brevröst som röstmottagarna enligt 9 kap. 12 § lagt in i särskilda omslag.
Granskningen går i tillämpliga delar till på samma sätt som enligt 9 kap. 9-12 §§.
Om det behövs ytterligare tid för att på ett betryggande sätt genomföra rösträkningen, får valnämnden fortsätta sammanträdet för rösträkning på torsdagen efter valdagen.
Lag (2014:301)
.
2 §
För varje slag av val skall det användas en valurna för var och en av de valkretsar som kommunen är indelad i vid val till kommunfullmäktige.
Den preliminära rösträkningen
3 §
När samtliga valkuvert som skall läggas ner i valurnan lagts ner i den, skall valnämnden ta ur kuverten och räkna rösterna. Detta görs på samma sätt som enligt 11 kap. 2 §.
4 §
Om fönsterkuvert kommer till valnämnden under rösträkningen efter att någon valurna tömts, skall kuverten hållas skilda från övriga kuvert. Sådana kuvert skall läggas i ett eller flera särskilda omslag, som förseglas.
5 §
Ytterkuvert för budröst som innehållit valkuvert som vid granskningen enligt 1 § har lagts i valurnan skall tas om hand av nämnden. Nämnden skall förvara dessa ytterkuvert och ytterkuvert som avses i 9 kap. 17 § under valperioden.
6 §
Valnämnden skall föra protokoll över sin rösträkning.
7 §
När sammanträdet för rösträkning avslutats, ska valnämnden till länsstyrelsen genast överlämna
1. nämndens protokoll, och
2. de omslag som nämnden gjort i ordning.
Om länsstyrelsen begär det ska nämnden också överlämna röstlängderna.
Om valnämnden med stöd av 1 § fjärde stycket fortsätter sammanträdet på torsdagen efter valdagen, ska nämnden på onsdagen till länsstyrelsen lämna över de omslag som gjorts i ordning för de val som räknats färdigt fram till dess.
Lag (2014:301)
.
Säkerhet
8 §
Om rösträkningen avbryts ska de omslag som gjorts i ordning och övrigt valmaterial förvaras på ett säkert sätt under avbrottet.
Lag (2014:301)
.
13 kap. Slutlig rösträkning
1 §
Länsstyrelsen skall göra den slutliga rösträkningen.
Förrättningen är offentlig och skall göras utan dröjsmål. Om det har hållits val till riksdagen samtidigt med annat val, skall valet till riksdagen räknas först.
2 §
Länsstyrelsen skall vid förrättningen pröva om valsedlarna är giltiga enligt 6 och 7 §§ och om något namn på en valsedel skall anses vara obefintligt enligt 8 § samt meddela de beslut som denna prövning kan föranleda. Länsstyrelsen skall också meddela de beslut som behövs med anledning av uppgifterna i de protokoll som avses i 9 kap. 16 §.
Närmare om förrättningen
3 §
Om handlingarna från valnämnden är ofullständiga eller bristfälliga på något annat sätt, skall länsstyrelsen begära att de kompletteras. Om det behövs skall länsstyrelsen också begära uppgift om varför handlingarna är i bristfälligt skick.
4 §
Länsstyrelsen skall kungöra tid och plats för förrättningen. I kungörelsen skall länsstyrelsen ange i vilken ordning som de olika valen skall räknas. Kungörelsen skall anslås på kommunernas anslagstavlor och senast dagen före det att förrättningen börjar införas i en ortstidning inom länet.
5 §
Länsstyrelsen skall föra protokoll över förrättningen.
Ogiltighetsgrunder
6 §
Har valsedlar som väljarna lämnat inte förvarats på ett säkert sätt, skall de förklaras ogiltiga, om det kan antas att det gjorts något obehörigt med dem.
7 §
En valsedel är ogiltig om den
1. saknar partibeteckning,
2. har mer än en partibeteckning,
3. har en partibeteckning för ett parti som inte anmält sitt deltagande i valet enligt 2 kap., eller
4. har kännetecken som uppenbart gjorts med avsikt.
Finns det fler än en valsedel i ett valkuvert är dessa ogiltiga. Om kuvertet innehåller flera valsedlar och alla har samma partibeteckning, ska dock en valsedel räknas som giltig. Skiljer sig valsedlarna i ett sådant fall åt i fråga om kandidatnamn eller de särskilda personrösterna, ska namnen på valsedlarna anses obefintliga.
Vid prövningen enligt första och andra styckena bortses i förekommande fall från en partisymbol som en väljare skriver till på en valsedel.
Lag (2014:1384)
.
Obefintliga kandidatnamn
8 §
Ett kandidatnamn på en valsedel ska anses obefintligt  om
1. kandidaten inte är valbar eller det inte framgår klart vem  som avses,
2. kandidaten har skrivits till på en valsedel som gäller för  ett parti som registrerat partibeteckning och anmält  kandidater enligt 2 kap., i annat fall än när kandidaten ska  anses ha fått väljarens personröst enligt 7 kap. 2 § fjärde  stycket,
3. kandidaten inte är anmäld och finns på en valsedel för ett  parti som registrerat partibeteckning och anmält kandidater  enligt 2 kap., eller
4. kandidaten inte har samtyckt till kandidaturen enligt 2  kap.
Kandidatnamnen på en valsedel ska vidare anses obefintliga  om
1. valsedeln upptar kandidater men inte är försedd med ett  markerat utrymme för personröstning,
2. det lämnats mer än en särskild personröst eller det inte  framgår vem personrösten avser,
3. markering för den särskilda personrösten kan antas ha  gjorts maskinellt, eller
4. ordningen mellan kandidaterna inte framgår klart.
Kandidatnamn ska inte anses obefintliga på grund av att de  har strukits från en valsedel som upptar kandidater. I 7 kap. 
2 § tredje och fjärde styckena finns särskilda bestämmelser  för det fall en väljare skriver till kandidater på en  valsedel.
Lag (2018:1969)
.
Förrättningens avslutning
9 §
När förrättningen har avslutats skall länsstyrelsen underrätta den centrala valmyndigheten om resultatet av rösträkningen när det gäller val till riksdagen och Europaparlamentet. Länsstyrelsen och den centrala valmyndigheten utser därefter ledamöter och ersättare enligt bestämmelserna i 14 kap.
10 §
Valsedlarna skall läggas in i särskilda omslag, som förvaras under valperioden.
Omslag med valsedlar får öppnas endast om
1. det skall göras en ny eller en fortsatt rösträkning, eller
2. det annars behövs för valmyndigheternas utvärdering av valet.
AVDELNING IV. FÖRDELNING AV MANDAT
14 kap. Fördelning av mandat
1 §
Den centrala valmyndigheten ska på grundval av resultatet  av den slutliga rösträkningen fördela mandaten i riksdagen och  Europaparlamentet samt fastställa vilka kandidater som har  valts till ledamöter och ersättare.
I fråga om val till region- och kommunfullmäktige ska  länsstyrelsen fördela mandaten mellan partierna och för varje  valkrets fastställa vilka kandidater som har valts till  ledamöter och ersättare.
Lag (2019:923)
.
1 a §
Om Sverige under en löpande valperiod får ytterligare mandat i Europaparlamentet ska den centrala valmyndigheten, på grundval av resultatet av sammanräkningen av rösterna i det senaste valet till Europaparlamentet, fördela de ytterligare mandaten och fastställa vilka kandidater som har valts till ledamöter och ersättare.
Lag (2010:1327)
.
2 §
Om det vid en beräkning enligt detta kapitel blir lika stora tal, ska lotten avgöra vilket parti, vilken kandidat eller vilken valkrets som ska få mandatet eller vilket mandat som ska återföras för ny fördelning.
Lag (2014:1384)
.
2 a §
Om det vid sammanläggningen av valsedlar i grupper  för en beräkning av gruppernas röstetal enligt detta kapitel  inte går att avgöra vilken grupp en valsedel med en kandidat  som har skrivits till enligt 7 kap. 2 § fjärde stycket  tillhör, ska lotten avgöra vilken grupp en sådan valsedel med  den tillskrivna kandidaten ska anses tillhöra.
Lag (2018:1969)
.
Fördelning av mandat mellan partier
Riksdagsvalet
3 §
De fasta valkretsmandaten ska för varje valkrets fördelas proportionellt mellan partier som får delta i fördelningen.
Fördelningen görs genom att jämförelsetal beräknas för partierna med utgångspunkt i valresultatet i valkretsen. Det parti som vid varje beräkning får det största jämförelsetalet tilldelas ett mandat.
Beräkningen ska göras med tillämpning av den jämkade uddatalsmetoden. Denna innebär att så länge ett parti ännu inte tilldelats något mandat beräknas jämförelsetalet genom att partiets röstetal i valkretsen delas med 1,2. När ett parti har fått ett mandat beräknas nytt jämförelsetal genom att partiets röstetal delas med 3. Därefter fortsätter man på samma sätt att dela partiets röstetal med närmast högre udda tal för varje tilldelat nytt mandat.
Lag (2014:1384)
.
4 §
För att avgöra hur många mandat som ett parti ska ha sammanlagt i riksdagen för att vara proportionellt representerat i hela landet ska den jämkade uddatalsmetoden tillämpas på hela landet som en valkrets.
Lag (2014:1384)
.
4 a §
Om ett parti vid fördelningen av de fasta valkretsmandaten har fått fler mandat än vad som motsvarar en proportionell representation i hela landet, ska överskjutande mandat återföras.
Återföringen enligt första stycket ska göras i den eller de valkretsar där partiet tilldelats mandatet eller mandaten med lägst jämförelsetal. Återföring får dock inte göras i en valkrets som har färre än tre fasta valkretsmandat.
Mandat som återförs enligt andra stycket ska, med tillämpning av bestämmelserna i 3 §, fördelas mellan de övriga partier i valkretsen som inte har uppnått proportionell representation i hela landet vid fördelningen av de fasta valkretsmandaten.
Lag (2014:1384)
.
4 b §
Om mandat har återförts i två eller flera valkretsar ska dessa mandat fördelas i den ordningen att det parti som har störst jämförelsetal tilldelas första mandatet och så vidare, allt efter storleken på jämförelsetalen för de partier som ska tilldelas mandat.
Lag (2014:1384)
.
4 c §
Varje parti ska tilldelas så många utjämningsmandat som behövs för att partiet ska få en representation som svarar mot dess andel av samtliga giltiga röster i landet.
Lag (2014:1384)
.
5 §
Om ett parti vid fördelningen av de fasta valkretsmandaten enligt 3, 4 a och 4 b §§ har fått så många mandat som behövs för att det ska vara proportionellt representerat i riksdagen, ska man vid fördelningen av utjämningsmandaten bortse från partiet och de mandat det har fått. Detsamma gäller för ett parti och de mandat partiet fått, om det fått mindre än 4 procent av rösterna i landet.
Av de utjämningsmandat som ett parti har fått tillförs det första den valkrets där partiet efter fördelningen av de fasta valkretsmandaten har större jämförelsetal än i övriga valkretsar. Återstående mandat tillförs ett efter ett den valkrets där partiet för varje gång har störst jämförelsetal vid en fortsatt tillämpning av den jämkade uddatalsmetoden på partiets röstetal i valkretsarna. I en valkrets där partiet inte har fått något fast valkretsmandat ska dock jämförelsetalet vid tilldelningen av det första mandatet vara lika med partiets röstetal.
Lag (2014:1384)
.
Övriga val
6 §
Mandaten i kommunfullmäktige i en kommun som är en enda  valkrets ska fördelas mellan partier som fått minst 2 procent  av rösterna i kommunen. I en kommun som är indelad i två eller  flera valkretsar ska mandaten fördelas mellan partier som fått  minst 3 procent av rösterna i kommunen.
Mandaten i regionfullmäktige ska fördelas mellan partier som  fått minst 3 procent av rösterna i regionen.
Mandaten i Europaparlamentsvalet ska fördelas mellan partier  som fått minst 4 procent av rösterna i landet.
Lag (2019:923)
.
7 §
De fasta mandaten skall för varje val och valkrets fördelas proportionellt mellan partierna på grundval av valresultatet i valkretsen. Fördelningen görs på samma sätt som för riksdagsvalet.
8 §
Vid fördelningen av mandat i sådana regioner och kommuner  som är indelade i valkretsar tillämpas bestämmelserna om  riksdagsval i 3-5 §§ på motsvarande sätt.
Lag (2019:923)
.
Hur ledamöter utses
Riksdagsvalet
9 §
I första hand ska ordningen mellan kandidaterna bestämmas på grundval av storleken på varje kandidats personliga röstetal. Persoligt röstetal ska fastställas bara för en kandidat som fått särskilda personröster till ett antal av minst 5 procent av partiets röstetal i valkretsen.
Ett personligt röstetal fastställs på grundval av de särskilda personröster som avgivits för kandidaten. Valsedlar på vilka det lämnats särskilda personröster ordnas gruppvis efter partibeteckning. Därefter räknas antalet personröster för varje kandidat i gruppen. En kandidats personliga röstetal är lika med antalet personröster som har lämnats för kandidaten under samma partibeteckning. Den kandidat som har störst personligt röstetal tar första plats i ordningen, den som har näst störst tar andra plats och så vidare enligt samma grund.
Lag (2010:1416)
.
10 §
Kan inte ett tillräckligt stort antal ledamöter utses på grundval av ett personligt röstetal, skall ordningsföljden mellan återstående kandidater bestämmas genom att jämförelsetal beräknas enligt följande.
Vid första uträkningen gäller en valsedel för den kandidat som står först på sedeln varvid bortses från kandidater som redan tagit plats. Valsedlar med samma första kandidat bildar en grupp. Varje grupps röstetal räknas fram. Röstetalet är lika med det antal valsedlar som ingår i gruppen. Samma tal är också jämförelsetal för den kandidat som står först på gruppens valsedlar. Den kandidat vars jämförelsetal är störst får den första platsen i ordningen.
Vid varje följande uträkning gäller en valsedel för den kandidat som står först på sedeln, men man bortser från kandidater som redan fått plats i ordningen. Den eller de grupper, vilkas valsedlar vid närmast föregående uträkning gällde för den kandidat som fick plats i ordningen, upplöses och ordnas i nya grupper, så att valsedlar som vid den pågående uträkningen gäller för en och samma kandidat bildar en grupp.
Övriga befintliga grupper behålls däremot oförändrade. För varje nybildad grupp räknas röstetalet fram. Röstetalet är lika med det antal valsedlar som ingår i gruppen. För samtliga kandidater som deltar i uträkningen beräknas röstetal och jämförelsetal.
Röstetalet för en kandidat är lika med röstetalet för den grupp eller det sammanlagda röstetalet för de grupper vilkas valsedlar gäller för kandidaten. Jämförelsetalet för en kandidat är lika med kandidatens röstetal, om inte den grupp av valsedlar som gäller för kandidaten deltagit i besättandet av en förut utdelad plats. Om detta är fallet, får man kandidatens jämförelsetal genom att kandidatens röstetal delas med det tal som motsvarar den del gruppen tagit i besättandet av plats eller platser som utdelats (gruppens platstal), ökat med 1, eller, om flera grupper av valsedlar som gäller för kandidaten deltagit i besättandet av förut utdelad plats, med dessa gruppers sammanlagda platstal, ökat med 1. Platstalet för en grupp beräknas genom att gruppens röstetal delas med det största jämförelsetalet vid uträkningen närmast före gruppens bildande. För kandidat som redan stod först på någon valsedel beräknas nytt platstal endast för nytillkomna valsedlar.
Bråktal som uppkommer vid delning beräknas med 2 decimaler. Den sista decimalsiffran får inte höjas.
Den kandidat vars jämförelsetal är störst får nästa plats i ordningen.
Dubbelvalsavveckling vid riksdagsval
11 §
Kandidater som har fått mandat i fler än en valkrets eller för mer än ett parti skall tillträda det mandat för vilket deras personliga röstetal är störst i förhållande till antalet röster för partiet. Har kandidaterna inte tagit plats i ordningen på grundval av sina personliga röstetal, skall de tillträda det mandat för vilket deras jämförelsetal är störst.
Det mandat som kandidaten inte tillträder skall tillfalla den som skulle komma först i ordningen enligt följande. I första hand ordnas kandidaterna på grundval av beräkningen av deras personliga röstetal enligt vad som sägs i 9 § andra stycket.
Kan inte tillräckligt många kandidater ordnas enligt andra stycket, skall de ordnas på grundval av de valsedlar som gällde för den kandidat som ursprungligen fick plats i ordningen enligt 9 och 10 §§. Vid denna uträkning gäller varje valsedel som hel röst. Röstvärdet skall tillgodoräknas den kandidat som står främst på sedeln av dem som inte redan fått plats i ordningen. Den som får högsta röstetalet får plats i den särskilda ordningen.
Leder första stycket till att två eller flera mandat inte tillträds, skall dessa tillsättas ett i taget efter storleken på de personliga röstetalen i förhållande till antalet röster för partiet. Kan inte samtliga mandat tillträdas härigenom tillsätts de efter jämförelsetalen enligt 10 §.
Överskjutande mandat i riksdagsval
12 §
Om ett parti i någon valkrets fått fler mandat än vad som motsvarar antalet kandidater på partiets valsedlar, skall överskjutande mandat med tillämpning av beräkningen i 5 §
andra stycket flyttas till en annan valkrets där partiet deltar i fördelningen av fasta valkretsmandat.
Ledamöter i övriga val
13 §
Ledamöter i övriga val fastställs enligt vad som  tillämpas beträffande riksdagsvalet.
Personligt röstetal ska fastställas bara för kandidater som  fått särskilda personröster motsvarande minst 5 procent av det  antal röster som partiet fått i valkretsen, dock minst
1. vid val till regionfullmäktige: 100 röster,
2. vid val till kommunfullmäktige: 50 röster.
Lag (2019:923)
.
Hur ersättare utses
Riksdagsvalet
14 §
För varje ledamot utses lika många ersättare som ledamotens parti fått mandat i valkretsen. Det skall dock alltid utses minst tre ersättare för varje ledamot. När ersättare utses skall man bortse från den som valts till ledamot.
Ersättare utses genom en särskild ordning mellan kandidaterna på partiets valsedlar. Ordningen beräknas enligt 11 § andra och tredje stycket.
Finns det ändå inte någon som kan utses till ersättare skall följande gälla. Den kandidat inom valkretsen som står i tur att få nästa mandat för partiet utses till ersättare. Saknas en sådan kandidat på partiets valsedlar, skall med tillämpning av 5 § andra stycket en annan valkrets bestämmas, där partiet deltar i fördelningen av fasta mandat, från vilken ersättaren skall utses. Till ersättare utses den som där står närmast i tur att få mandat för partiet. För varje ledamot får det bara finnas en ersättare enligt detta stycke. Kan ersättare inte utses på det sättet, utses inte någon ersättare.
Ersättare i övriga val
15 §
Ersättare i regionfullmäktige och Europaparlamentet utses  på motsvarande sätt som för riksdagsvalet.
Lag (2019:923)
.
16 §
Ersättare i kommunfullmäktige utses i första hand på  grundval av ordningen mellan kandidaterna som framkommer vid  beräkningen av deras personliga röstetal enligt 9 §.
I andra hand utses ersättare genom en beräkning inom det  parti för vilket han eller hon har blivit vald. Vid varje  beräkning tas hänsyn bara till de valsedlar som upptar  ledamotens namn och som därför gällde för detta namn, när det  fick plats i ordningen. Varje valsedel gäller som en hel  röst. Röstvärdet ska tillgodoräknas det namn som står främst  på sedeln av dem som inte blivit utsedda till ledamot. Den  som får högsta röstetalet är utsedd till ersättare för den  ledamot som beräkningen avser.
Om det antal ersättare som har utsetts är mindre än det antal  som kommunfullmäktige har bestämt enligt 5 kap. 8 § andra  stycket kommunallagen (2017:725) och samma ersättare har  utsetts för tre eller flera ledamöter, utses ytterligare en  ersättare för var och en av dessa ledamöter. Då ska även  namnet på en kandidat som genom valet blivit utsedd till  ersättare för den ledamot som beräkningen avser anses som  obefintligt. I övrigt görs på det sätt som anges i första och  andra stycket.
Om antalet ersättare fortfarande är mindre än det antal som  kommunfullmäktige har bestämt enligt 5 kap. 8 § andra stycket  kommunallagen och samma ersättare har utsetts för fem eller  flera ledamöter, utses ytterligare en ersättare för var och  en av dessa ledamöter.
Därefter görs på motsvarande sätt successivt ytterligare  beräkningar för de ledamöter vilkas ersättare har utsetts för  sju eller flera ledamöter, nio eller flera ledamöter, och så  vidare, så länge antalet ersättare är mindre än det antal som  kommunfullmäktige har bestämt.
Om andelen ersättare av de platser som ett parti fått utgör  ett brutet tal, ska detta avrundas till närmast högre hela  tal.
Lag (2017:748)
.
17 §
Om det för ett parti inte kommer att utses minst två ersättare i kommunfullmäktige, skall följande gälla.
Om det sedan ersättare utsetts enligt 16 § visar sig att det för ledamot eller ledamöter i ett parti utsetts bara en ersättare, skall ytterligare en beräkning göras till dess minst två ersättare utsetts.
Kan någon ersättare för en viss ledamot inte utses på det sättet, utses ingen ersättare för den ledamoten.
När ledamöter och ersättare avgår under valperioden
Riksdagsvalet
18 §
Om en ledamot i riksdagen avgår under valperioden, skall den centrala valmyndigheten på anmälan av riksdagens talman utse en ny ledamot. Till ny ledamot skall utses den som står i tur att inträda enligt ordningen mellan ersättarna enligt 14 §.
19 §
Om en ny ledamot tidigare varit ersättare enligt 14 §
tredje stycket för den avgångna ledamoten skall en ny ersättare utses enligt 14 §. Har mandatet flyttats från en valkrets till en annan, skall det anses ha tilldelats den sistnämnda valkretsen vid valet.
Ersättare för en annan ledamot som utsetts i stället för en ledamot som avgått är de övriga kandidater som skulle ha varit ersättare för den avgångna ledamoten.
20 §
Den centrala valmyndigheten skall på anmälan av riksdagens talman med tillämpning av 14 § om möjligt utse två nya ersättare, om
1. antalet ersättare för en riksdagsledamot har minskat till hälften eller mindre än hälften av det antal som utsetts vid valet därför att ersättare har utsetts till ordinarie ledamöter eller har avgått av någon annan orsak, eller
2. antalet ersättare inte är tillräckligt stort för att ersättare skall kunna inträda i en ledamots ställe.
Övriga val
21 §
Om en ledamot i regionfullmäktige, kommunfullmäktige  eller Europaparlamentet avgår under valperioden, ska  respektive valmyndighet efter anmälan utse en ny ledamot. Ny  ledamot ska utses enligt vad som tillämpas för riksdagsvalet  enligt 18 och 19 §§.
Lag (2019:923)
.
22 §
Om en ersättare i regionfullmäktige har utsetts till  ordinarie ledamot, blivit invald i en annan valkrets efter ett  omval där eller avgått som ersättare av någon annan orsak, ska  länsstyrelsen på anmälan av fullmäktiges ordförande göra nya  beräkningar och utse ytterligare en ersättare för varje  ledamot som berörs.
Ersättare för en annan ledamot som utsetts i stället för en  ledamot som avgått är de övriga kandidater som skulle ha varit  ersättare för den avgångna ledamoten.
Vid beräkningen ska samma beräkning tillämpas som när  ersättare utses. Kan någon ersättare inte utses enligt första  stycket, utses ingen ersättare.
Lag (2019:923)
.
23 §
Om en ersättare i kommunfullmäktige har utsetts till  ordinarie ledamot, blivit invald i en annan valkrets efter  ett omval där eller avgått som ersättare av någon annan  orsak, ska länsstyrelsen på anmälan av fullmäktiges  ordförande göra nya beräkningar och utse ytterligare en  ersättare för varje ledamot som berörs. I de fall antalet  ersättare också efter det att ersättare har avgått uppgår  till minst det antal som fullmäktige bestämt, ska en ny  ersättare utses bara om ledamoten i annat fall skulle komma  att sakna ersättare som utsetts för henne eller honom.
Ersättare för en annan ledamot som har utsetts i stället för  en ledamot som avgått är de övriga kandidater som skulle ha  varit ersättare för den avgångna ledamoten.
Vid beräkningen ska 16 § tillämpas. Kan någon ersättare inte  utses enligt första stycket, utses ingen ersättare.
Lag (2018:28)
.
24 §
Den centrala valmyndigheten skall på anmälan av Europaparlamentet med tillämpning av reglerna om utseende av ersättare om möjligt utse två nya ersättare, om antalet ersättare för en ledamot har minskat till hälften eller mindre än hälften av det antal som utsetts vid valet därför att ersättare har utsetts till ledamot eller har avgått av någon annan orsak.
Valets avslutning
Riksdagsvalet och valet till Europaparlamentet
25 §
När den centrala valmyndigheten har fördelat mandaten  mellan partierna och utsett ledamöter och ersättare, ska  valresultatet kungöras genom att det anslås på myndighetens  fysiska anslagstavla och publiceras på myndighetens  webbplats. Därmed är valet avslutat.
På samma sätt ska det kungöras när nya ledamöter och  ersättare har utsetts enligt 18-20 och 24 §§.
I fråga om kungörandet tillämpas lagen (1977:654) om  kungörande i mål och ärenden hos myndighet m.m.
Lag (2018:28)
.
Valet till region- och kommunfullmäktige
26 §
När länsstyrelsen har fördelat mandaten mellan partierna och utsett ledamöter och ersättare skall valresultatet kungöras genom att protokollet läggs fram för granskning. Därmed är valet avslutat.
Detsamma skall gälla när nya ledamöter och ersättare utsetts enligt 21-23 §§.
27 §
Om färre än halva antalet ledamöter utsetts i region-  eller kommunfullmäktige, ska Valprövningsnämnden upphäva valet  och besluta om omval av samtliga ledamöter och ersättare.
Lag (2019:923)
.
Utfärdande och granskning av bevis för den som blivit utsedd
28 §
För den som blivit utsedd till ledamot av riksdagen,  regionfullmäktige, kommunfullmäktige eller Europaparlamentet  eller till ersättare ska respektive valmyndighet genast  utfärda bevis om detta. I beviset ska den valmyndigheten ange
1. namnet på den som blivit utsedd, och
2. den tid, det parti och den valkrets som ledamoten eller  ersättaren blivit utsedd för.
Ett bevis för ersättare ska dessutom i förekommande fall  innehålla uppgift om den eller de ledamöter som han eller hon  utsetts till ersättare för och ordningen mellan ersättarna, om  flera ersättare utsetts för samma ledamot.
Lag (2019:923)
.
29 §
Som bevis gäller utdrag ur protokoll eller annan handling  från beräkning vid vilken ledamoten eller ersättaren blivit  utsedd. Beviset ska skickas till den som blivit utsedd. Vid  riksdagsval ska beviset även skickas till Valprövningsnämnden  och riksdagens talman. Bevis som avser ledamot i Europa-
parlamentet ska dessutom skickas till parlamentet. Bevis som  avser region- och kommunfullmäktige ska skickas till  respektive fullmäktige.
Lag (2019:923)
.
30 §
Valprövningsnämnden skall granska bevis för riksdagsledamöter eller ledamöter i Europaparlamentet och ersättare för att pröva om dessa blivit utfärdade i enlighet med 28 §. Granskningen skall efter riksdagsval vara avslutad senast dagen innan den riksdag som valet gällt samlas till riksmöte. Övriga bevis som kommer in till Valprövningsnämnden skall granskas så snart det kan ske. Berättelse om granskningen skall genast överlämnas till riksdagens talman. Gäller valet ledamöter i Europaparlamentet, skall berättelse om granskningen dessutom skickas till parlamentet.
31 §
Valprövningsnämnden får uppdra åt ordföranden eller ersättaren för ordföranden att på nämndens vägnar granska bevis för en riksdagsledamot eller ledamot i Europaparlamentet och ersättare för sådana ledamöter som utses under löpande valperiod med anledning av att en ledamot avgått eller ersättare utsetts enligt 18-20 och 24 §§.
AVDELNING V. AVSLUTANDE BESTÄMMELSER
15 kap. Överklagande
1 §
Beslut eller andra åtgärder enligt denna lag får överklagas endast i den utsträckning som anges i detta kapitel.
2 §
Har upphävts genom
lag (2014:301)
.
Överklagande hos Valprövningsnämnden
3 §
Hos Valprövningsnämnden får överklagas
1. följande beslut av länsstyrelsen:
a) beslut enligt 4 kap. 8 och 13 §§ om fastställande av  valkretsindelning för val till region- och kommunfullmäktige,
b) beslut enligt 4 kap. 10 och 14 §§ om antalet valkretsmandat  för val till region- och kommunfullmäktige,
c) beslut enligt 4 kap. 17 § om indelning i valdistrikt,
2. länsstyrelsens eller den centrala valmyndighetens beslut om  rättelse i en röstlängd,
3. följande beslut av den centrala valmyndigheten eller, i  förekommande fall, länsstyrelsen:
a) beslut enligt 4 kap. 3 § om antalet valkretsmandat vid val  till riksdagen,
b) beslut i ett ärende enligt 2 kap. om registrering av  partibeteckning,
c) beslut i ett ärende enligt 2 kap. om anmälan av kandidater  eller 6 kap. om valsedlar,
d) beslut i ett ärende enligt 2 kap. om anmälan om deltagande  i val,
4. länsstyrelsens eller den centrala valmyndighetens beslut  att fastställa utgången av ett val eller beslut om att utse  nya ledamöter eller ersättare enligt 14 kap. 18-24 §§.
Lag (2019:923)
.
4 §
Ett beslut som avses i 3 § 4 får överklagas av
1. den som enligt röstlängden haft rösträtt vid valet, och
2. ett parti som deltagit i valet.
Beslutet får också överklagas av en kandidat som inte har varit upptagen i den aktuella röstlängden, när det gäller frågan om förordnande av honom eller henne som ledamot, efterträdare eller ersättare.
Hur överklagandet görs
5 §
Ett överklagande av ett beslut att fastställa utgången av  ett val enligt 3 § 4 ska ges in till Valprövningsnämnden.
Ett överklagande av beslut i andra fall ska ges in till den  myndighet som har meddelat det överklagade beslutet 
(beslutsmyndigheten).
Lag (2018:28)
.
6 §
Ett överklagande ska ha kommit in till beslutsmyndigheten  eller, när det gäller ett överklagande av beslut att  fastställa utgången av ett val enligt 3 § 4, till  Valprövningsnämnden
1. i ett ärende som avses i 3 § 1 samt 3 a och b: senast inom  tre veckor från den dag det överklagade beslutet kungjordes  eller, om beslutet inte har kungjorts, inom tre veckor från  den dag klaganden fick del av beslutet,
2. i ett ärende som avses i 3 § 2: senast onsdagen före  valdagen,
3. i ett ärende som avses i 3 § 3 c: senast inom tre veckor  från den dag klaganden fick del av beslutet,
4. i ett ärende som avses i 3 § 3 d: senast inom en vecka  från den dag det överklagade beslutet kungjordes eller, om  beslutet inte har kungjorts, inom en vecka från den dag  klaganden fick del av beslutet,
5. i ett ärende som avses i 3 § 4: tidigast dagen efter  valdagen och senast inom tio dagar efter det att valet  avslutades eller, om överklagandet gäller beslut om att utse  nya ledamöter eller ersättare enligt 14 kap. 18-24 §§, inom  tio dagar efter det att sammanräkningen avslutades.
Det är Valprövningsnämnden som avgör om överklagandet har  kommit in i rätt tid.
Lag (2018:28)
.
7 §
Om ett överklagande som ska ges in till  beslutsmyndigheten har kommit in till Valprövningsnämnden  inom överklagandetiden, ska det tas upp till prövning även om  skrivelsen med överklagandet inte har kommit till  beslutsmyndigheten i tid.
Om ett överklagande av ett beslut att fastställa utgången av  ett val enligt 3 § 4 har kommit in till beslutsmyndigheten  inom överklagandetiden, ska det tas upp till prövning även om  skrivelsen med överklagandet inte har kommit till  Valprövningsnämnden i tid.
Lag (2018:28)
.
Prövningen av överklagande av val
8 §
I de ärenden som avses i 3 § 4 ska samtliga överklaganden  på en gång kungöras genom att de anslås på  Valprövningsnämndens fysiska anslagstavla och publiceras på  nämndens webbplats snarast möjligt efter att tiden för  överklagande har gått ut. I fråga om kungörandet tillämpas  lagen (1977:654) om kungörande i mål och ärenden hos  myndighet m.m.
Beslutsmyndigheten ska skyndsamt till Valprövningsnämnden  överlämna de överklaganden av beslut om att utse nya  ledamöter eller ersättare enligt 14 kap. 18-24 §§ som har  kommit in till beslutsmyndigheten.
Lag (2018:28)
.
9 §
Beslutsmyndigheten ska skyndsamt till Valprövningsnämnden  yttra sig över de överklaganden som den överlämnar till  nämnden.
Lag (2018:28)
.
10 §
Ett beslut genom vilket någon har förordnats till ledamot  i region- eller kommunfullmäktige eller till ersättare gäller  även om beslutet har överklagats. Om någon annan förordnats  till ledamot eller ersättare med anledning av överklagandet,  gäller det beslutet så snart det val eller den sammanräkning  har avslutats som ledamoten eller ersättaren blivit förordnad  genom.
Ledamöter i Europaparlamentet tillträder sitt uppdrag då de  förordnats och deras behörighet prövats av Europaparlamentet.
Bestämmelserna om inhibition i 48 § förvaltningslagen 
(2017:900) tilllämpas inte i fråga om förordnande som avses i  denna paragraf.
Lag (2019:923)
.
11 §
När Valprövningsnämnden prövar ett överklagande, ska  nämndens samtliga ledamöter vara närvarande. Om överklagandet  avser ett beslut genom vilket utgången av ett ordinarie val  till riksdagen eller ett ordinarie val till region- eller  kommunfullmäktige har fastställts, ska nämnden ha samma  sammansättning som den hade vid tiden för dessa val. Om över-
klagandet avser ett beslut genom vilket utgången av ett annat  val fastställts, får nämnden ha den sammansättning den hade  vid tiden för det valet.
Lag (2019:923)
.
12 §
Myndigheter och andra som har hjälpt till vid valet skall lämna Valprövningsnämnden de upplysningar och yttranden som nämnden begär.
Om Valprövningsnämnden finner att någon behöver höras som vittne vid domstol, kan nämnden förordna att vittnesförhör skall hållas vid tingsrätt.
Vid bevisupptagning enligt andra stycket gäller 35 kap. 10 och 11 §§ rätttegångsbalken. Ersättning till vittnen skall betalas av allmänna medel. Kostnaden för detta skall stanna på staten.
13 §
Valprövningsnämnden ska upphäva ett val i den omfattning  som det behövs och besluta om omval i den berörda valkretsen
1. om det vid förberedande och genomförande av valet som en  myndighet svarar för har förekommit någon avvikelse från  föreskriven ordning, eller
2. om någon har hindrat röstningen, förvanskat lämnade röster  eller otillbörligen verkat vid valet på något annat sätt.
Om rättelse kan åstadkommas genom förnyad sammanräkning eller  någon annan sådan mindre ingripande åtgärd, ska nämnden  i stället uppdra åt beslutsmyndigheten att vidta en sådan  rättelse.
Rättelse enligt första eller andra stycket ska ske bara om det  med fog kan antas att vad som förekommit har inverkat på  valutgången.
Ett omval till riksdagen, regionfullmäktige eller  kommunfullmäktige avser endast det antal fasta mandat och  utjämningsmandat som tilldelades den eller de valkretsar som  är berörda vid det upphävda valet.
Lag (2019:923)
.
14 §
Om det vid en sammanräkning som avses i 14 kap. 18-24 §§
har förekommit avvikelse från föreskriven ordning och det inte är osannolikt att avvikelsen har inverkat på utgången av sammanräkningen, skall Valprövningsnämnden upphäva sammanräkningen och uppdra åt beslutsmyndigheten att vidta den rättelse som behövs.
15 §
Om ett visst beslut inte får överklagas eller om det skall överklagas i särskild ordning, får en omständighet som avses med beslutet inte åberopas vid prövning enligt 13 eller 14 §.
16 §
I fråga om beslut som får överklagas enligt detta  kapitel tillämpas inte 37-39 §§ förvaltningslagen 
(2017:900).
Lag (2018:823)
.
Övergångsbestämmelser
2005:837
1. Denna lag träder i kraft den 1 januari 2006, då vallagen
(1997:157) skall upphöra att gälla.
2. Partibeteckningar som har registrerats enligt den upphävda lagen skall anses registrerade enligt den nya lagen.
3. Beslut om indelning i valkretsar och valdistrikt som har fattats enligt den upphävda lagen skall anses fattade enligt den nya lagen.
2014:301
1. Denna lag träder i kraft den 1 augusti 2014 i fråga om 10 kap. 7 § och 12 kap. 8 § och i övrigt den 1 januari 2015.
2. Äldre föreskrifter ska tillämpas vid ett omval som hålls på grund av att ett ordinarie val till riksdagen eller landstings- eller kommunfullmäktige i september 2014 upphävts.
2014:1384
1. Denna lag träder i kraft den 1 januari 2015 och tillämpas första gången inför och vid ordinarie val till riksdagen, landstingsfullmäktige och kommunfullmäktige 2018.
2. Om en ansökan om registrering av partibeteckning eller anmälan om deltagande i val har kommit in före ordinarie val till riksdagen, landstingsfullmäktige och kommunfullmäktige 2018, ska den prövning som avses i 2 kap. 3 och 18 §§ omfatta även en partibeteckning som innehåller en partisymbol som kan anses allmänt förknippad med någon annan än sökanden.
2018:28
1. Denna lag träder i kraft den 1 mars 2018.
2. Lagen tillämpas första gången inför och vid ordinarie val  till riksdagen, landstingsfullmäktige och kommunfullmäktige 
2018.
2018:1969
1. Denna lag träder i kraft den 1 januari 2019.
2. Lagen tillämpas första gången inför och vid valet till  Europaparlamentet 2019.
3. Äldre föreskrifter gäller vid ett omval som hålls på grund  av att ett ordinarie val till riksdagen eller landstings-  eller kommunfullmäktige i september 2018 upphävts.
2021:1328
1. Denna lag träder i kraft den 1 februari 2022.
2. Lagen tillämpas första gången inför och vid ordinarie val  till riksdagen, regionfullmäktige och kommunfullmäktige 2022.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.