Title: Fartygssäkerhetslag (2003:364)
SFS Number: Svensk författningssamling 2003:364
URL: https://www.riksdagen.se/sv/dokument-och-lagar/dokument/svensk-forfattningssamling/fartygssakerhetslag-2003364_sfs-2003-364/
Source Link: http://rkrattsbaser.gov.se/sfst?bet=2003:364
Amendment Register Link: http://rkrattsbaser.gov.se/sfsr?bet=2003:364
Ministry/Authority: Landsbygds- och infrastrukturdepartementet RSIB TM
Issued: 2003-06-05
Metadata: {"Utfärdad": "2003-06-05", "Ändrad": "t.o.m. SFS 2024:843"}

==================================================

Fartygssäkerhetslag (2003:364)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2003:364
Departement/myndighet
:   
Landsbygds- och infrastrukturdepartementet RSIB TM
Utfärdad
:   
2003-06-05
Ändrad
:   
t.o.m. SFS 2024:843
Övrig text
:   
Rättelseblad 2010:1544 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Allmänna bestämmelser
2 kap. Allmänna krav på fartyg och deras bemanning samt på rederiverksamhet
3 kap. Särskilda krav för användning av vissa fartyg
4 kap. Arbetsmiljö
5 kap. Tillsyn
6 kap. Inskränkningar i rätten att använda fartyg
7 kap. Bemyndiganden
8 kap. Ansvarsbestämmelser
9 kap. Övriga bestämmelser
Övergångsbestämmelser
1 kap. Allmänna bestämmelser
Lagens tillämpningsområde
1 §
Denna lag gäller alla fartyg som används till sjöfart inom Sveriges sjöterritorium samt svenska fartyg som används till sjöfart utanför sjöterritoriet. Lagen gäller även svenska rederier samt sådana utländska rederier som bedriver sjöfart med svenskt fartyg eller använder annat fartyg till sjöfart inom Sveriges sjöterritorium, om inte annat anges. Lagen ska dock inte tillämpas i den mån det är särskilt föreskrivet eller följer av allmänt erkända folkrättsliga grundsatser.
Lagen gäller örlogsfartyg endast i den mån regeringen föreskriver det.
I de delar bestämmelserna i 1 kap. 4 §, 2 kap. 9 §, 10 §
första stycket andra meningen och 10 § andra stycket, 5 kap.
5-7 och 16 §§ samt 7 kap. 2 § avser rederiers och fartygs säkerhetsorganisation gäller bestämmelserna inte de rederier och fartyg som omfattas av Europaparlamentets och rådets förordning (EG) nr 336/2006 av den 15 februari 2006 om genomförande av Internationella säkerhetsorganisationskoden i gemenskapen och upphävande av rådets förordning (EG) nr 3051/952.
Lag (2009:59)
.
Definitioner
Besättning och redare
2 §
I denna lag avses med
1. ombordanställd: den som till följd av anställning tjänstgör ombord på fartyget med huvudsaklig uppgift att utföra fartygsarbete annat än som enbart tillfälliga göromål,
2. fartygsarbete: arbete för fartygets räkning som utförs ombord eller på annat ställe av någon som följer med fartyget,
3. säkerhetsbesättning: det minsta antal besättningsmän i olika befattningar som kan anses vara betryggande från sjösäkerhetssynpunkt i den fart som fartyget används i eller avses att användas i, och
4. minderårig: den som inte har fyllt 18 år.
Vad som sägs i denna lag om redare skall gälla även den som i redarens ställe utövar ett avgörande inflytande över fartygets drift. Detta gäller dock inte vid tillämpningen av 3 kap. 16 §.
Passagerarfartyg
3 §
Med passagerarfartyg avses i denna lag fartyg som medför  fler än tolv passagerare.
Som passagerare räknas varje person ombord utom
1. befälhavaren,
2. övriga ombordanställda,
3. andra som befinner sig ombord på grund av arbete för  fartygets räkning eller i offentlig tjänsteförrättning som  gäller fartyget eller den verksamhet som bedrivs med fartyget,
4. bärgare eller bärgares medhjälpare som följer med fartyget  sedan detta drabbats av sjöolycka,
5. personer som förs in till hamn efter att ha räddats ur  sjönöd, och
6. barn som inte har fyllt ett år.
Lag (2019:632)
.
Certifikat och dokument
4 §
I denna lag avses med
1. fartcertifikat: ett bevis om att ett fartyg vid tillsyn har  befunnits sjövärdigt,
2. passagerarfartygscertifikat: ett bevis om att ett fartyg  vid tillsyn har befunnits lämpligt att transportera  passagerare och om det högsta antal passagerare som fartyget  får medföra,
3. fribordscertifikat: ett bevis om att ett fartygs fribord  har fastställts efter tillsyn och att fribordsmärken har satts  fast på fartygets sidor på ett riktigt och varaktigt sätt,
4. certifikat om godkänd säkerhetsorganisation: ett bevis om  att fartygets säkerhetsorganisation vid tillsyn har visat sig  överensstämma med rederiets godkända säkerhetsorganisation,
5. dokument om godkänd säkerhetsorganisation: ett bevis om att  rederiets säkerhetsorganisation har godkänts vid en  rederikontroll enligt 5 kap. 16 §,
6. sjöarbetscertifikat: ett bevis om att fartyget vid  tidpunkten för certifikatets utfärdande har uppfyllt de krav  på arbets- och levnadsförhållanden som följer av denna lag,  sjömanslagen (1973:282), mönstringslagen (1983:929), lagen 
(1998:958) om vilotid för sjömän och av föreskrifter som har  meddelats med stöd av dessa lagar,
7. försäkran om överensstämmelse med sjöarbetskonventionen:  ett dokument som visar vilka förhållanden på ett fartyg som  enligt 2006 års sjöarbetskonvention ska bli föremål för  tillsyn, vilka föreskrifter som tillämpas och en förklaring av  redaren om vad denne gjort för att uppfylla föreskrivna krav,
8. certifikat om utbildning av sjöpersonal: ett bevis om att  en person har uppfyllt föreskrivna krav för viss funktion  eller viss befattning ombord på fartyg, och
9. sjöarbetscertifikat för fiskefartyg: ett bevis om att  fartyget vid tidpunkten för certifikatets utfärdande har  uppfyllt de krav på arbets- och levnadsförhållanden som följer  av denna lag, sjömanslagen (1973:282), mönstringslagen 
(1983:929), lagen (1998:958) om vilotid för sjömän och  föreskrifter som har meddelats med stöd av dessa lagar.
Lag (2019:615)
.
Erkänd organisation och erkänt klassificeringssällskap
5 §
Med erkänd organisation avses i denna lag en  organisation som har erkänts i enlighet med  Europaparlamentets och rådets förordning (EG) nr 391/2009 av  den 23 april 2009 om gemensamma regler och standarder för  organisationer som utför inspektioner och utövar tillsyn av  fartyg.
Med erkänt klassificeringssällskap avses i denna lag ett  sällskap som har erkänts i enlighet med Europaparlamentets  och rådets direktiv (EU) 2016/1629 av den 14 september 2016  om tekniska krav för fartyg i inlandssjöfart, om ändring av  direktiv 2009/100/EG och om upphävande av direktiv 
2006/87/EG, i den ursprungliga lydelsen.
Lag (2018:1088)
.
Säkerhetsorganisation
6 §
För de fartyg och rederier som omfattas av förordning (EG)
nr 336/2006 ska förordningens definitioner gälla även vid tillämpning av denna lag.
Lag (2009:59)
.
Fartområden och zoner
7 §
För sjöfarten ska Sveriges sjöterritorium delas in i fartområden och zoner.
Lag (2013:986)
.
2 kap. Allmänna krav på fartyg och deras bemanning samt på rederiverksamhet
Sjövärdighet
1 §
Ett fartyg är sjövärdigt bara om det är så konstruerat, byggt, utrustat och hållet i stånd att det med hänsyn till sitt ändamål och den fart som det används i eller avses att användas i ger betryggande säkerhet mot sjöolyckor.
Lastning och lossning
2 §
Ett fartyg får inte vara så lastat eller barlastat att dess stabilitet eller bärighet äventyras eller att säkerheten för fartyget eller de ombordvarande sätts i fara på annat sätt.
Lastning och lossning får inte ske så att säkerheten för fartyget eller de ombordvarande äventyras.
Certifikat
3 §
Ett fartyg ska ha de certifikat som anges i denna lag  eller i föreskrifter som har meddelats med stöd av lagen. Ett  certifikat ska visa att fartyget vid en besiktning för  utfärdande av certifikatet motsvarade föreskrivna krav.  Certifikatet får innehålla särskilda villkor.
Brister som till antal och omfattning är begränsade och inte  påverkar fartygets sjövärdighet, ska inte utgöra hinder för  att utfärda ett fartcertifikat eller ett nationellt  passagerarfartygscertifikat. Om ett certifikat utfärdas i ett  sådant fall, ska fartygets ägare eller redare föreläggas att  inom viss tid avhjälpa bristerna.
Certifikat utfärdas av Transportstyrelsen eller den myndighet  som regeringen annars bestämmer.
Transportstyrelsen ska förklara ett certifikat ogiltigt om
1. förhållandena inte motsvarar föreskrivna krav och  bristerna, trots föreläggande, inte har avhjälpts, eller
2. fartyget inte undergår föreskriven tillsyn.
Lag (2017:306)
.
Bemanning
4 §
Ett fartyg skall vara bemannat på ett betryggande sätt.
5 §
Varje medlem av ett fartygs besättning skall ha så god syn och hörsel som hans eller hennes uppgifter kräver.
Bestämmelser om hälsoundersökning av sjömän finns i 18-21 §§
mönstringslagen (1983:929).
Skyldigheter för befäl
6 §
Befälhavaren ska se till att ha den kännedom om fartyget som han eller hon behöver för att
1. kunna fullgöra sina skyldigheter i fråga om säkerheten på fartyget,
2. förhindra förorening och
3. förhindra otillåtna utsläpp av barlastvatten och sediment från fartyg.
Innan en resa påbörjas, ska befälhavaren se till att fartyget görs sjöklart.
När en ombordanställd tillträder sin befattning ombord, ska befälhavaren se till att han eller hon får behövlig kännedom om
1. fartyget,
2. grundläggande säkerhetsbestämmelser,
3. bestämmelser till skydd mot förorening från fartyg,
4. åtgärder vid sjöolycka, och
5. bestämmelser om hantering av fartygets barlastvatten och sediment från sådant vatten. (
Lag (2009:1166)
.
7 §
Om det finns en teknisk chef ombord är han eller hon ansvarig för drift och underhåll av fartygets maskineri med tillhörande anordningar samt för fartygets brandsäkerhet.
Innan en resa påbörjas, skall den tekniska chefen se till att maskineriet med de anordningar som hör till detta är i behörigt skick, att brandskyddsanordningarna är klara till omedelbart bruk och att vad som behövs för maskineriets drift finns ombord.
Vad som anges om den tekniska chefens ansvar inskränker inte befälhavarens ansvar och befogenheter enligt sjölagen
(1994:1009).
8 §
Bestämmelserna i 6 och 7 §§ gäller utländska fartyg endast i den mån regeringen föreskriver det.
Rederiverksamhet
9 §
Rederiverksamhet skall bedrivas på ett sådant sätt att sjösäkerheten upprätthålls samt människor, miljö och egendom skyddas.
10 §
Ett rederi skall ha ett dokument om godkänd säkerhetsorganisation i de fall som anges i 3 kap. 9 §.
Dokumentet skall utfärdas för en bestämd tid, som får förlängas. Dokumentet får innehålla särskilda villkor.
Dokument om godkänd säkerhetsorganisation utfärdas av Transportstyrelsen, om regeringen inte föreskriver något annat.
Transportstyrelsen skall förklara ett rederis dokument om godkänd säkerhetsorganisation ogiltigt om
1. förhållandena inte längre motsvarar föreskrivna krav och bristerna, trots föreläggande, inte har avhjälpts,
2. rederiets organisation eller ledning ändrats på sådant sätt att det kan antas inverka menligt på rederiets säkerhetsorganisation, eller
3. rederiet inte medverkar till en rederikontroll enligt 5 kap.
16 §.
Lag (2008:1378)
.
3 kap. Särskilda krav för användning av vissa fartyg
Fartcertifikat
1 §
Ett svenskt fartyg som har ett skrov med en största  längd av minst 15 meter eller är ett passagerarfartyg ska ha  ett fartcertifikat. Fritidsfartyg behöver dock ha  fartcertifikat endast om den största längden hos skrovet  överstiger 24 meter.
Ett fartyg som ägs eller brukas av svenska staten och som  används uteslutande för statsändamål och inte för affärsdrift  behöver inte ha fartcertifikat.
Transportstyrelsen får befria ett fartyg från skyldigheten  att ha fartcertifikat, om ett passagerarfartygscertifikat har  utfärdats för fartyget enligt 2 §.
Fartyg och flytande utrustning som har något av de certifikat  som anges i 1 a § första stycket behöver inte ha något  fartcertifikat vid trafik på inre vattenvägar.
Lag (2018:1088)
.
Unionscertifikat för inlandssjöfart
1 a §
Följande fartyg ska när de trafikerar inre  vattenvägar ha ett unionscertifikat för inlandssjöfart eller  ett certifikat utfärdat i enlighet med artikel 22 i den  reviderade konventionen för sjöfarten på Rhen:
1. passagerarfartyg,
2. bogserfartyg och skjutbogserare som är avsedda att  bogsera, sidobogsera eller skjuta på antingen sådana fartyg  som avses i 3 eller flytande utrustning, och
3. andra fartyg som har en längd av minst 20 meter, eller för  vilka produkten av längd, bredd och djupgående ger en volym  på minst 100 m3.
Flytande utrustning ska också ha något av de certifikat som  anges i första stycket vid trafik på inre vattenvägar.
Certifikatet ska medföras ombord i original.
Lag (2018:1088)
.
1 b §
Svenska fartyg eller svensk flytande utrustning som  endast trafikerar svenska vattenvägar utan förbindelse med en  vattenväg i någon annan medlemsstat i EU via en inre  vattenväg behöver inte ha något sådant certifikat som anges i 
1 a § första stycket.
Lag (2018:1088)
.
Passagerarfartygscertifikat
2 §
Ett svenskt passagerarfartyg ska ha ett passagerarfartygscertifikat. Vid utfärdandet av passagerarfartygscertifikat ska det högsta tillåtna antalet passagerare bestämmas så att säkerheten för passagerarna är betryggande. Avseende ska fästas särskilt vid fartygets stabilitet och bärighet, vid de åtgärder som har vidtagits för utrymning och övergivande av fartyget samt vid skyddet mot ohälsa och olycksfall ombord.
Ett utländskt passagerarfartyg ska ha ett certifikat eller en annan handling som anger det högsta tillåtna antalet passagerare.
Fartyg och flytande utrustning som har något av de certifikat som anges i 1 a § första stycket behöver inte ha något passagerarfartygscertifikat vid trafik på inre vattenvägar.
Lag (2013:986)
.
3 §
Ett passagerarfartyg får inte medföra fler passagerare än som anges i passagerarfartygscertifikatet eller, i fråga om ett utländskt fartyg, motsvarande handling.
Fribord
4 §
För ett fartyg som har ett skrov med en största längd  av minst 15 meter och som är ett fiskefartyg eller befordrar  passagerare eller gods ska Transportstyrelsen fastställa  fartygets minsta tillåtna fribord. Detta gäller dock inte  fritidsfartyg.
Lag (2017:306)
.
5 §
Varje fartyg för vilket minsta tillåtna fribord har fastställts skall på vardera sidan ha fribordsmärken som visar minsta tillåtna fribord.
6 §
Ett fartyg får inte lastas djupare än fribordsmärkena anger.
7 §
Ett fartyg som ska ha fribordsmärken enligt 5 § ska  också ha ett fribordscertifikat. Fartyg som har något av de  certifikat som anges i 1 a § första stycket behöver inte ha  något fribordscertifikat.
Lag (2018:1088)
.
8 §
Bestämmelserna i 4-7 §§ gäller utländska fartyg endast i den mån regeringen föreskriver det.
För ett utländskt fartyg får en annan handling som anger fartygets minsta tillåtna fribord godtas som fribordscertifikat.
Dokument och certifikat om godkänd säkerhetsorganisation
9 §
Fartyg med en bruttodräktighet om minst 500 samt passagerarfartyg får användas till sjöfart endast om rederiet har ett dokument om godkänd säkerhetsorganisation och fartyget är försett med ett certifikat om godkänd säkerhetsorganisation. Detta gäller dock inte fritidsfartyg eller fartyg som ägs eller brukas av svenska staten och som används uteslutande för statsändamål och inte för affärsdrift.
Lag (2009:59)
.
Sjöarbetscertifikat
9 a §
Ett svenskt fartyg med en bruttodräktighet om minst 500 som används i internationell fart eller i inrikes fart i ett annat land ska ha ett sjöarbetscertifikat. Detta gäller dock inte fiskefartyg, traditionsfartyg eller fartyg som ägs eller brukas av svenska staten och som används uteslutande för statsändamål och inte för affärsdrift.
Lag (2012:97)
.
Försäkran om överensstämmelse med sjöarbetskonventionen
9 b §
Ett svenskt fartyg med en bruttodräktighet om minst 500 som används i internationell fart eller i inrikes fart i ett annat land ska ha en försäkran om överensstämmelse med sjöarbetskonventionen. Detta gäller dock inte fiskefartyg, traditionsfartyg eller fartyg som ägs eller brukas av svenska staten och som används uteslutande för statsändamål och inte för affärsdrift.
Lag (2012:97)
.
Sjöarbetscertifikat för fiskefartyg
9 c §
Ett fiskefartyg ska ha ett sjöarbetscertifikat för  fiskefartyg om det stannar till sjöss i mer än tre dygn och
1. har en längd om 24 meter eller mer, eller
2. normalt framförs på ett avstånd från Sveriges kustlinje som  överstiger 200 sjömil.
Lag (2019:615)
.
Säkerhetsbesättning och bemanningsföreskrifter
10 §
För varje passagerarfartyg och för varje annat fartyg med en bruttodräktighet av minst 20 som transporterar gods eller passagerare skall säkerhetsbesättning fastställas.
På begäran skall säkerhetsbesättning fastställas också för ett fartyg som avses i första stycket och som är under byggnad eller projektering eller som skall köpas från någon annan.
11 §
Ett fartyg för vilket säkerhetsbesättning skall fastställas enligt 10 § eller enligt föreskrifter som har meddelats med stöd av 7 kap. 4 § första stycket 3 får inte framföras innan ett sådant beslut har meddelats.
Ett fartyg för vilket säkerhetsbesättning har fastställts får inte framföras om inte besättningen har den storlek och den sammansättning i övrigt som anges i beslutet. Fartyget får inte heller framföras i annan fart än som anges i beslutet.
12 §
Säkerhetsbesättning fastställs av Transportstyrelsen.
För fartyg som ägs eller brukas av svenska staten och som används uteslutande för statsändamål och inte för affärsdrift skall säkerhetsbesättning fastställas av den myndighet som förvaltar fartyget, om inte regeringen föreskriver eller för särskilda fall beslutar annat. Myndigheten skall samråda med Transportstyrelsen före beslutet.
Lag (2008:1378)
.
13 §
Den myndighet som har meddelat ett beslut om säkerhetsbesättning får återkalla eller ändra beslutet om
1. fartyget eller dess utrustning har ändrats på ett sätt som kan antas ha betydelse för säkerhetsbesättningens sammansättning, eller
2. andra väsentliga förutsättningar för beslutet har ändrats.
14 §
Ett fartygs befälhavare får besluta att fartyget skall framföras trots att besättningen inte uppfyller kraven i beslutet om säkerhetsbesättning under förutsättning att
1. orsaken till att kraven inte uppfylls är att det har inträffat ett plötsligt sjukdomsfall inom besättningen eller någon annan oförutsedd händelse,
2. bristen inte kan avhjälpas före fartygets planerade avgång, och
3. den besättning som finns på fartyget är så sammansatt att fartygets säkra framförande och sjösäkerheten i övrigt tillgodoses på ett tillfredsställande sätt.
Beslutet får inte innebära att fartyget framförs i någon annan fart än som anges i beslutet om säkerhetsbesättning eller att detta beslut frångås i fråga om befälhavarens kvalifikationer.
Beslutet får avse högst en vecka eller, om resan till närmaste destinationshamn tar längre tid i anspråk, den tid som behövs för resan dit.
I ett beslut om säkerhetsbesättning får befälhavarens rätt att fatta beslut enligt första stycket inskränkas ytterligare.
15 §
Innan befälhavaren fattar ett beslut enligt 14 § skall han eller hon samråda med skyddskommittén eller, om denna inte är tillgänglig, med skyddsombudet.
16 §
Fartygets redare eller ägare skall anställa dem som ingår i säkerhetsbesättningen och tillhör däcks- eller maskinpersonalen.
Om det finns särskilda skäl till det, får regeringen eller den myndighet som regeringen bestämmer medge att sådan personal anställs av någon annan. Innan ett medgivande lämnas, skall organisationer som företräder redare och ombordanställda höras.
17 §
Ett fartyg som inte skall ha säkerhetsbesättning fastställd kan i stället omfattas av bemanningsföreskrifter som meddelats med stöd av 7 kap. 4 §. Fartyget får då framföras endast om besättningen är så sammansatt att föreskrifterna efterlevs.
18 §
Bestämmelserna om säkerhetsbesättning och om bemanningsföreskrifter gäller inte utländska fartyg.
4 kap. Arbetsmiljö
Om arbetsmiljön
1 §
Arbetsmiljölagen (1977:1160) gäller fartygsarbete om inte annat sägs där eller följer av denna lag.
2 §
Arbetsmiljön på fartyg skall vara sådan som sägs i 2 kap.
arbetsmiljölagen (1977:1160) och i 3-5 §§.
3 §
Ett fartyg ska i förekommande fall erbjuda ombordanställda  en tillfredsställande bostads- och fritidsmiljö. Där ska  finnas tillräckligt många sovrum, dagrum, måltidsrum, kök  eller motsvarande utrymmen för matlagning, utrymmen för  personlig hygien, sjukrum och andra särskilt inrättade  utrymmen för de ombordanställdas personliga behov,  bekvämlighet och trevnad. Alla dessa utrymmen ska vara  tillräckligt stora samt inredda och utrustade på lämpligt  sätt.
Ett fiskefartyg ska i förekommande fall erbjuda även andra som  arbetar ombord på ett fartyg, där det samtidigt finns  ombordanställda, en tillfredsställande bostads- och  fritidsmiljö.
Lag (2019:615)
.
4 §
För att hjälp och vård vid olycksfall eller sjukdom skall kunna lämnas ombord skall sådana åtgärder vidtas som behövs med hänsyn till antalet ombordanställda, fartygets beskaffenhet och den fart som fartyget används i.
5 §
Den kost som de ombordanställda får ska vara tillräcklig  och av fullgod kvalitet. Kosten ska vara anpassad till de  ombordanställdas olika kulturella och religiösa bakgrunder.
Vatten för de ombordanställdas behov ska finnas lätt  tillgängligt ombord i tillräcklig mängd och av fullgod  kvalitet.
Kost och vatten ska utan kostnad tillhandahållas  ombordanställda på fiskefartyg.
Bestämmelser om livsmedel och om utrymmen för verksamhet med  livsmedel finns i livsmedelslagen (2006:804) och de EG-
förordningar som kompletteras av den lagen.
Lag (2019:615)
.
Befälhavarens skyldigheter för arbetsmiljön
6 §
Befälhavaren skall se till att kost och vatten i tillräcklig mängd och av fullgod kvalitet medförs på fartyget.
Befälhavaren skall även ha uppsikt över bostads- och hälsovårdsförhållandena ombord.
7 §
Befälhavaren ska se till att minderåriga som anlitas till  eller utför fartygsarbete i yrkesmässig verksamhet har fyllt  sexton år och har fullgjort sin skolplikt.
Trots första stycket får en minderårig som har fyllt tretton  år anlitas till eller utföra lättare fartygsarbete inom  fiskerinäringen om arbetet inte är av sådant slag att det kan  inverka skadligt på den minderåriges hälsa, utveckling eller  skolgång. En minderårig, som arbetar ombord på ett fiskefartyg  där det samtidigt finns någon som är ombordanställd, får dock  anlitas till eller utföra sådant arbete endast om den  minderårige fyllt femton år och arbetet utförs under skollov.
Första och andra styckena gäller inte minderåriga som är  arbetstagare. Bestämmelser om minimiålder för fartygsarbete  som utförs av arbetstagare finns i sjömanslagen (1973:282).
Lag (2019:615)
.
8 §
Befälhavaren skall se till att ingen minderårig anlitas till eller utför fartygsarbete på ett sätt som medför risk för olycksfall, överansträngning eller annan skadlig inverkan på den minderåriges hälsa eller utveckling.
9 §
Vad som sägs i 3 kap. 2 §, 2 a § första och andra styckena samt 3 § arbetsmiljölagen (1977:1160) om arbetsgivares skyldigheter skall vid fartygsarbete också gälla befälhavaren.
Skyddsombud och skyddskommitté
10 §
Bestämmelserna om skyddsombud och skyddskommitté i 6 kap.
arbetsmiljölagen (1977:1160) gäller även skyddsombud och skyddskommitté på fartyg om inte annat anges i den lagen eller i 11-17 §§.
11 §
På ett fartyg med minst fem ombordanställda skall bland dessa ett eller flera skyddsombud utses. Skyddsombud skall utses även på andra fartyg, om det behövs. Ersättare bör utses för varje skyddsombud.
Skyddsombud utses av de ombordanställda. I val av skyddsombud deltar inte befälhavaren, den tekniska chefen eller sådan ledamot av skyddskommitté som har utsetts av en arbetsgivare.
Transportstyrelsen kan, om förhållandena kräver det, medge att ett eller flera skyddsombud utses gemensamt för flera fartyg som har samma redare. Ett sådant skyddsombud utses enligt samma grunder som ett annat skyddsombud eller av företrädare för de ombordanställda på fartygen.
Lag (2008:1378)
.
12 §
Om visst fartygsarbete innebär omedelbar och allvarlig  fara för någon ombordvarandes liv eller hälsa och rättelse  inte genast kan uppnås genom hänvändelse till befälhavaren,  får skyddsombudet bestämma att arbetet ska avbrytas.
Om det behövs från skyddssynpunkt och rättelse inte genast kan  uppnås genom hänvändelse till befälhavaren, får skyddsombudet  avbryta arbete som en arbetstagare utför ensam.
Om skyddsombudet finner att ett förbud enligt 6 kap. 1, 2  eller 3 § överträds, får han eller hon avbryta arbete som  avses med förbudet eller som behövs för att fartyget ska kunna  påbörja eller fortsätta en förbjuden resa.
För skada till följd av åtgärd som avses i första-tredje  styckena är skyddsombudet fri från ersättningsskyldighet.
Lag (2019:632)
.
13 §
Ett beslut av ett skyddsombud enligt 12 § gäller i fråga om ett fartyg som är förtöjt eller ligger till ankars i svensk hamn till dess Transportstyrelsen har tagit ställning i saken.
I andra fall eller då det är fråga om räddningstjänst gäller skyddsombudets beslut till dess befälhavaren har tagit ställning. Befälhavaren får beordra arbete mot skyddsombudets beslut endast om han eller hon finner att beslutet är ogrundat eller att arbetet är nödvändigt för att undanröja eller förebygga en fara som han eller hon bedömer vara större än den risk som har föranlett skyddsombudets beslut. Innan befälhavaren beordrar arbete i strid mot skyddsombudets beslut skall han eller hon höra skyddskommittén, om det finns en sådan ombord enligt 14 § första stycket och det inte föreligger tvingande hinder.
Lag (2008:1378)
.
14 §
På ett fartyg vars besättning normalt uppgår till minst tolv personer skall det finnas en skyddskommitté, sammansatt av företrädare för redaren och de ombordanställda. En skyddskommitté skall tillsättas även på ett annat fartyg, om de ombordanställda begär det.
I skyddskommittén kan det ingå företrädare även för andra arbetsgivare än redaren. De ledamöter av kommittén som inte företräder redaren eller någon annan arbetsgivare utses av de ombordanställda. I val av sådana ledamöter deltar inte befälhavaren, den tekniska chefen eller ledamot av kommittén som före valet har utsetts av en arbetsgivare.
Transportstyrelsen kan, om förhållandena kräver det, medge att en skyddskommitté utses gemensamt för flera fartyg som har samma redare. En sådan gemensam skyddskommitté utses enligt samma grunder som andra skyddskommittéer.
Lag (2008:1378)
.
15 §
En uppsägning av ett anställningsavtal eller en annan sådan rättshandling som sker i strid mot vad som sägs i 6 kap.
10 § tredje stycket arbetsmiljölagen (1977:1160) är ogiltig.
Om ett skyddsombud påstår att han eller hon med anledning av uppdraget att vara skyddsombud har blivit uppsagd från sin anställning eller har fått sina arbetsförhållanden eller anställningsvillkor försämrade, har han eller hon rätt att stå kvar i sin befattning under oförändrade arbetsförhållanden och anställningsvillkor till dess frågan har prövats slutligt. På yrkande av redaren får dock domstol förordna att detta inte skall gälla.
Om ett skyddsombud efter det att anställningen upphört har väckt talan om att anställningsförhållandet skall bestå på grund av att uppsägningen är ogiltig enligt första stycket, får domstol på yrkande förordna att skyddsombudet skall få återgå i arbetet för tiden intill dess ett beslut eller en dom i frågan har vunnit laga kraft. För den tid förordnandet gäller har skyddsombudet rätt till de anställningsvillkor som är förenade med hans eller hennes tidigare befattning.
Vad som sägs i denna paragraf om rätt att stå kvar i befattning eller återgå i arbetet utesluter inte tillämpningen av 17 eller 18 § sjömanslagen (1973:282).
16 §
Den som vill väcka talan enligt 15 § eller fordra skadestånd enligt 6 kap. 11 § arbetsmiljölagen (1977:1160)
skall underrätta motparten om detta inom ett år och sex månader från avslutandet av den åtgärd som anspråket grundas på. Har inom den tiden förhandling i fråga om anspråket begärts enligt lagen (1976:580) om medbestämmande i arbetslivet eller med stöd av kollektivavtal, skall talan väckas inom sex månader efter det att förhandlingen avslutades. I annat fall skall talan väckas inom två år från avslutandet av den åtgärd som anspråket grundas på.
Första stycket skall tillämpas också i fråga om anspråk på anställningsförmåner enligt 6 kap. 5 § arbetsmiljölagen.
Iakttas inte vad som föreskrivs i första eller andra stycket är rätten till talan förlorad.
Vid mål som avses i första stycket gäller vad som sägs i 6 kap.
13 § arbetsmiljölagen.
17 §
I förhållande till redaren eller annan arbetsgivare skall 12, 13, 15 och 16 §§ börja tillämpas när de som har utsett skyddsombudet har underrättat redaren eller arbetsgivaren om valet.
Vad som sägs om skyddsombud i denna paragraf och i 15 § skall tillämpas också i fråga om ledamöter av en skyddskommitté.
Utländska fartyg
18 §
Bestämmelserna i detta kapitel gäller utländska fartyg endast i den mån regeringen föreskriver det.
5 kap. Tillsyn
Tillsynsmyndigheter
1 §
Transportstyrelsen utövar, om något annat inte anges,  tillsyn enligt denna lag och enligt föreskrifter som har  meddelats med stöd av lagen när det gäller
1. fartyg och deras utrustning, drift, lastning, lossning och  säkerhetsorganisation,
2. säkring av last som ännu inte har förts ombord,
3. rederiers säkerhetsorganisation,
4. arbetsmiljön ombord, och
5. arbets- och levnadsförhållandena ombord.
Regeringen eller den myndighet som regeringen bestämmer får  meddela föreskrifter om i vilken utsträckning tillsyn enligt 
8 § får utövas även av Kustbevakningen.
I frågor som avser arbetsmiljön samt arbets- och  levnadsförhållandena ombord avser tillsynen även sjömanslagen 
(1973:282), arbetsmiljölagen (1977:1160), mönstringslagen 
(1983:929), lagen (1998:958) om vilotid för sjömän och lagen 
(2016:960) om arbetstid vid inlandssjöfart samt föreskrifter  som har meddelats med stöd av dessa lagar. Vid tillsyn av  lagen om arbetstid vid inlandssjöfart avses med fartyg i  denna lag även flytande utrustning.
Tillsynen ska också avse de delar av Europaparlamentets och  rådets förordning (EG) nr 1907/2006 av den 18 december 2006  om registrering, utvärdering, godkännande och begränsning av  kemikalier (Reach), inrättande av en europeisk  kemikaliemyndighet, ändring av direktiv 1999/45/EG och  upphävande av rådets förordning (EEG) nr 793/93 och  kommissionens förordning (EG) nr 1488/94 samt rådets direktiv 
76/769/EEG och kommissionens direktiv 91/155/EEG, 93/67/EEG, 
93/105/EG och 2000/21/EG som omfattas av tillsynsansvar  enligt föreskrifter som har meddelats med stöd av  arbetsmiljölagen (1977:1160).
Tillsyn enligt tredje och fjärde styckena utövas såvitt avser  arbetsmiljön i samverkan med Arbetsmiljöverket.
Bestämmelser om tillsyn av livsmedelshanteringen finns i  livsmedelslagen (2006:804).
Lag (2019:43)
.
2 §
Tillsyn av fartyg som ägs eller brukas av svenska staten och som används för annat ändamål än att i allmän trafik befordra passagerare eller gods utövas av den myndighet som förvaltar fartyget, om regeringen inte föreskriver något annat.
Myndigheten skall samråda med Transportstyrelsen.
Lag (2008:1378)
.
3 §
Om tillsyn i form av besiktning eller inspektion har utövats av en erkänd organisation eller ett erkänt klassificeringssällskap för att fastställa minsta tillåtna fribord, eller för att utfärda eller förnya certifikat för fartyg eller utrustning, har denna tillsyn samma giltighet som om den utövats av Transportstyrelsen.
Lag (2013:986)
.
Tillsynsförrättningar
4 §
Den tillsyn som anges i 1 § utövas vid  tillsynsförrättningar. Sådana förrättningar utförs som  dokumentationskontroller, besiktningar, inspektioner eller  rederikontroller.
Dokumentationskontroller, besiktningar och rederikontroller  ska göras enligt en uppgjord plan. När det finns särskild  anledning till det, får en dokumentationskontroll, besiktning  eller rederikontroll göras även utom planen. Inspektioner ska  göras när det följer av föreskrifter som har meddelats med  stöd av 7 kap. 6 § eller när en tillsynsmyndighet annars anser  att det är motiverat.
Lag (2019:632)
.
Dokumentationskontroll
4 a §
En dokumentationskontroll ska göras av fartyg som  omfattas av krav på egenkontroll enligt föreskrifter som har  meddelats med stöd av 7 kap. 6 § 7. Vid kontrollen ska  tillsynsmyndigheten pröva om fartyget motsvarar föreskrivna  krav med ledning av de handlingar som ska finnas för fartyget  enligt denna lag eller enligt föreskrifter som har meddelats  med stöd av lagen.
Lag (2023:172)
.
Besiktning
5 §
Besiktningar ska göras främst för att
1. undersöka om ett fartyg är sjövärdigt,
2. undersöka om fartyget är lämpligt att användas som  passagerarfartyg,
3. bestämma fartygets minsta tillåtna fribord,
4. undersöka om fartygets säkerhetsorganisation  överensstämmer med rederiets säkerhetsorganisation, och
5. undersöka efterlevnaden av bestämmelserna i lagen 
(1998:958) om vilotid för sjömän och lagen (2016:960) om  arbetstid vid inlandssjöfart.
Lag (2016:963)
.
6 §
Ett fartyg som byggs för en svensk beställare och som enligt denna lag eller enligt föreskrifter som har meddelats med stöd av lagen skall ha certifikat, skall besiktigas innan det används till sjöfart för undersökning av om det är sjövärdigt.
Har ett utländskt fartyg blivit svenskt, skall besiktning för att undersöka sjövärdigheten äga rum om inte tillsynsmyndigheten finner det onödigt med hänsyn till fartygets beskaffenhet eller omständigheterna i övrigt.
Besiktning skall göras även för att undersöka om fartygets säkerhetsorganisation överensstämmer med rederiets säkerhetsorganisation, om inte tillsynsmyndigheten finner att det är onödigt med hänsyn till att fartyget redan har ett giltigt certifikat om godkänd säkerhetsorganisation utfärdat av ett organ som är behörigt enligt denna lag.
7 §
Ett fartyg som har besiktigats enligt 6 § ska  besiktigas om det har genomgått någon större ombyggnad,  reparation eller förnyelse eller har skadats på ett sätt som  kan inverka menligt på sjövärdigheten. En sådan besiktning  ska göras inom tre månader från det att ombyggnaden,  reparationen eller förnyelsen har avslutats. För fartyg som  har ett unionscertifikat för inlandssjöfart ska en  besiktning, i stället för inom den tid som anges i andra  meningen, göras innan fartyget gör någon ny resa.
Lag (2018:1088)
.
Inspektion
8 §
Vid en inspektion skall det, om förhållandena inte föranleder annat, undersökas om
1. arbetsmiljön är tillfredsställande,
2. fartyget är behörigen lastat eller barlastat,
3. last som ännu inte har förts ombord är säkert anordnad för sjötransport,
4. fartyget är bemannat på ett betryggande sätt,
5. fartyget i övrigt är i behörigt skick, och
6. fartygets säkerhetsorganisation överensstämmer med rederiets säkerhetsorganisation.
8 a §
Vid en inspektion ska det, om förhållandena inte föranleder något annat, kontrolleras om följande bevis eller certifikat medförs ombord på fartyget:
1. ett bevis som avses i 7 kap. 3 § sjölagen (1994:1009),
2. ett certifikat som avses i 15 kap. 32 § första stycket sjölagen, eller
3. ett bevis som avses i 15 kap. 32 § andra stycket sjölagen.
Vid en hamnstatskontroll ska en kontroll enligt första stycket 1 och 2 alltid göras.
Lag (2015:255)
.
9 §
Tillsyn av utländska fartyg sker genom inspektion enligt  föreskrifter som har meddelats med stöd av 7 kap. 6 §.
På framställning av en myndighet i en främmande stat får  Transportstyrelsen trots första stycket besluta om en annan  tillsynsförrättning än inspektion för ett fartyg som hör hemma  i den främmande staten och, om det behövs, utfärda ett  certifikat eller en annan handling som avses i denna lag eller  i föreskrifter som har utfärdats med stöd av lagen.
Ett fartyg som ägs eller brukas av en annan stat får inte  inspekteras när fartyget används uteslutande för statsändamål.
Lag (2019:632)
.
10 §
När det vid en inspektion undersöks om lagen (1998:958) om vilotid för sjömän efterlevs ombord på ett utländskt fartyg, skall tillsynsmyndigheten inledningsvis kontrollera att det finns en arbetsordning och att anteckningar om arbetstid förs i enlighet med vad som följer av den lagen.
Om klagomål har mottagits eller om det på grund av iakttagelser ombord finns anledning att misstänka att de anställda ombord på ett utländskt fartyg är utmattade, skall tillsynsmyndigheten kontrollera om bestämmelserna i lagen om vilotid för sjömän har efterlevts. Myndigheten kan vid denna kontroll även beakta andra anteckningar om fartygets drift.
Värdstatskontroll
11 §
Har upphävts genom
lag (2019:632)
.
12 §
Har upphävts genom
lag (2019:632)
.
13 §
Har upphävts genom
lag (2019:632)
.
14 §
Har upphävts genom
lag (2019:632)
.
15 §
Har upphävts genom
lag (2019:632)
.
Rederikontroll
16 §
Vid en rederikontroll skall tillsynsmyndigheten pröva om rederiet har en säkerhetsorganisation som uppfyller kraven i 2 kap. 9 § och i de föreskrifter om rederiers säkerhetsorganisation som har meddelats med stöd av denna lag.
Om rederiets organisation eller ledning ändrats på sådant sätt att det kan antas inverka menligt på rederiets säkerhetsorganisation, skall en rederikontroll utföras.
Rapporter från lotsar och hamninnehavare
16 a §
En lots eller en hamninnehavare som i samband med sin normala verksamhet uppmärksammar att ett fartyg har uppenbara avvikelser, ska omedelbart rapportera detta till den myndighet som regeringen bestämmer, om avvikelserna
- kan inverka menligt på fartygets säkra framförande, eller
- kan utgöra ett hot mot den marina miljön.
Med hamninnehavare avses den fysiska eller juridiska person som utövar det avgörande inflytandet över hamnens drift.
Lag (2010:1360)
.
Verkställande av tillsynsförrättningar
17 §
Den som verkställer en tillsynsförrättning enligt  denna lag, enligt föreskrifter som har meddelats med stöd av  lagen eller enligt förordning (EG) nr 336/2006, eller som  biträder vid en sådan förrättning, har rätt att få tillträde  till fartyget, eller till lastbärare som har skiljts av för  sjötransport men inte lastats ombord på fartyget, och att  göra de kontroller och undersökningar och ta de prov där som  han eller hon behöver, samt att ta del av de handlingar om  fartyget som finns ombord. För uttagna prov lämnas inte någon  ersättning.
Om last i en lastbärare inte har säkrats tillräckligt eller  har säkrats på ett sådant sätt att lastbäraren ombord på ett  fartyg kan orsaka allvarlig skada på person eller egendom,  får förrättningsmannen hindra att lastbäraren förs ombord på  fartyget.
Vid förrättningarna ska det om möjligt undvikas att fartyget  fördröjs eller att någon annan olägenhet uppkommer.
Lag (2019:43)
.
18 §
Polismyndigheten, Tullverket, Kustbevakningen och miljö-
och hälsoskyddsnämnder är skyldiga att biträda tillsynsmyndigheterna och lämna de upplysningar som dessa myndigheter behöver för att utöva tillsyn enligt denna lag, enligt föreskrifter som har meddelats med stöd av lagen eller enligt förordning (EG) nr 336/2006.
Lag (2014:733)
.
19 §
När Kustbevakningen utövar tillsyn enligt vad som  sägs i 1 § andra stycket eller biträder enligt 18 §, har  tjänstemän vid Kustbevakningen, utöver vad som anges i 17 §,  de medel för att genomföra tjänsteåtgärder som följer av 6  kap. kustbevakningslagen (2019:32).
Lag (2019:43)
.
Skyldigheter för redare m.fl.
20 §
Ett fartygs redare och ägare ansvarar för att fartyget undergår tillsyn enligt denna lag, enligt föreskrifter som har meddelats med stöd av lagen eller enligt förordning (EG) nr 336/2006.
Redaren samt befälhavaren och övrigt befäl ombord ska lämna tillsynsmyndigheten det bistånd den behöver vid tillsynsförrättningar och lämna de upplysningar som den begär vid sådana förrättningar.
Lag (2009:59)
.
21 §
Redaren ansvarar för att rederiverksamheten undergår tillsyn enligt denna lag, enligt föreskrifter som har meddelats med stöd av lagen eller enligt förordning (EG) nr 336/2006.
Redaren ska lämna tillsynsmyndigheten det bistånd den behöver och de upplysningar den begär vid tillsynen.
Lag (2009:59)
.
21 a §
Om ett unionscertifikat för inlandssjöfart har  ersatts av ett nytt ska fartygets ägare eller redare på  uppmaning av tillsynsmyndigheten återlämna det ersatta  certifikatet till myndigheten.
Lag (2018:1088)
.
22 §
På uppmaning av Transportstyrelsen eller av någon annan tillsynsmyndighet som regeringen bestämmer är redaren skyldig att låta utföra tjockleksmätningar av fartygets skrov och undersöka ämnen och material som används på fartyget eller ingår i dess last och att tillhandahålla prov för sådan undersökning. Motsvarande skyldighet gäller i fråga om maskiner, redskap eller andra tekniska anordningar på fartyget.
I fråga om ämnen och material, vars inlastning är förestående men som ännu inte har kommit under redarens vård, har lastägaren den skyldighet som åvilar redaren enligt första stycket.
En undersökning enligt denna paragraf ska bekostas av den som har ålagts att sörja för undersökningen eller att tillhandahålla prov för undersökningen, om inte myndigheten beslutar att kostnaden helt eller delvis ska ersättas av statsmedel.
Lag (2010:1360)
.
23 §
Om någon inte följer en uppmaning enligt 22 § eller inte kan underrättas om ett beslut med en sådan uppmaning utan sådant dröjsmål som äventyrar syftet med beslutet, får tillsynsmyndigheten låta verkställa åtgärden på hans eller hennes bekostnad. Detta gäller även om omedelbar åtgärd krävs men det inte kan förväntas att åtgärden kommer att vidtas av den som beslutet riktar sig till.
24 §
Den som använder en viss produkt vid fartygsarbete eller som har uppdragit åt någon annan att utföra ett visst fartygsarbete är skyldig att på uppmaning av en tillsynsmyndighet upplysa om vem som har levererat produkten eller utför arbetet.
Den som för användning på fartyg har överlåtit eller upplåtit en teknisk anordning eller överlåtit ett ämne, som kan föranleda ohälsa eller olycksfall, är skyldig att på uppmaning av en tillsynsmyndighet lämna tillgängliga upplysningar om till vilka överlåtelsen eller upplåtelsen har skett.
25 §
En uppmaning enligt 22 eller 24 § får förenas med vite.
Ritningar
26 §
Om ett fartyg byggs eller byggs om för en svensk beställare och fartyget enligt denna lag eller föreskrifter som utfärdas med stöd av lagen skall besiktigas, skall ritningar till fartyget ges in till Transportstyrelsen i god tid innan det arbete påbörjas som ritningarna avser. I trängande fall får ritningarna ges in snarast därefter.
Ritningar till ett utländskt fartyg som har blivit svenskt och därför skall undergå besiktning i fråga om sjövärdigheten skall ges in till Transportstyrelsen så snart som möjligt.
Lag (2008:1378)
.
27 §
Ett fartygs redare eller beställare skall se till att ritningar som avses i 26 § ges in till Transportstyrelsen inom den tid som anges där.
Lag (2008:1378)
.
28 §
På begäran av en beställare, redare eller skeppsbyggare skall Transportstyrelsen granska ritningar som avses i 26 § och avge det yttrande som granskningen ger anledning till med hänsyn till bestämmelserna i denna lag eller i föreskrifter som utfärdas med stöd av lagen.
Ritningar till maskineri, utrustning eller särskilda anordningar ombord skall granskas även på begäran av en tillverkare.
Lag (2008:1378)
.
Har upphävts genom
lag (2017:306)
.
Dokumentation
30 §
Befälhavaren ska se till att en kopia av rederiets  dokument om godkänd säkerhetsorganisation samt de certifikat  eller andra handlingar som har utfärdats för fartyget enligt  denna lag, enligt föreskrifter som har meddelats med stöd av  lagen eller enligt förordning (EG) nr 336/2006 finns ombord  och hålls tillgängliga vid tillsynsförrättningar.
Ingen får förvägras att ta del av innehållet i de certifikat  eller andra handlingar som har utfärdats för fartyget, om han  eller hon behöver det för att kunna ta till vara sin rätt.
Lag (2017:306)
.
Meddelande till skyddsombud
31 §
Vid tillsyn enligt denna lag ska tillsynsmyndigheten  lämna skyddsombud kopior av de skriftliga meddelanden i  skyddsfrågor som gäller fartyget.
Lag (2017:306)
.
6 kap. Inskränkningar i rätten att använda fartyg
Förbud mot resa
1 §
Ett fartygs resa får förbjudas, om det finns skälig  anledning att anta att
1. fartyget inte är sjövärdigt för en resa i den avsedda  farten eller zonen,
2. fartyget i något väsentligt avseende har brister i skyddet  mot ohälsa, olycksfall eller otrygghet i fråga om arbets- och  levnadsförhållanden,
3. fartyget inte är lastat eller barlastat på ett betryggande  sätt,
4. fartyget medför fler passagerare än det högsta tillåtna  antalet,
5. fartyget inte är bemannat på ett betryggande sätt för den  avsedda resan,
6. rederiet eller fartyget inte uppfyller kraven på  säkerhetsorganisation enligt denna lag, enligt föreskrifter  som har meddelats med stöd av lagen eller enligt förordning 
(EG) nr 336/2006,
7. bestämmelserna i lagen (1998:958) om vilotid för sjömän  eller lagen (2016:960) om arbetstid vid inlandssjöfart inte  följs och detta innebär en uppenbar fara för sjömännens eller  arbetstagarnas hälsa och säkerhet,
8. väder- eller sjöförhållandena är så ogynnsamma att resan  skulle innebära allvarliga risker för människor eller miljön,
9. fartyget inte uppfyller föreskrivna krav på märkning med  IMO-identifikationsnummer, eller
10. fartyget inte uppfyller föreskrivna krav på sådana  handlingar med fartygshistorik som ska finnas ombord på  fartyget.
Om det är fråga endast om brister i anordningar för arbetet  eller i arbetsredskap får i stället användningen av  anordningarna eller redskapen förbjudas tills rättelse har  skett.
Likaså får, i stället för förbud enligt första stycket,  användningen av en viss lokal, arbetsprocess eller  arbetsmetod eller av ett visst ämne förbjudas tills rättelse  har skett om det finns skälig anledning att anta att  användningen innebär risk för ohälsa eller olycksfall.
Lag (2016:963)
.
2 §
Ett fartygs resa får förbjudas om fartyget inte hålls  tillgängligt för tillsynsförrättning. Ett fartygs resa får  också förbjudas om det ombord saknar
1. ett certifikat eller någon annan handling som det ska ha  enligt denna lag eller enligt föreskrifter som har meddelats  med stöd av 7 kap. 3 §,
2. ett bevis som det ska ha enligt 7 kap. 3 § sjölagen 
(1994:1009),
3. ett certifikat som det ska ha enligt artikel 4a.5 eller 
4a.15 i bilaga I till Europaparlamentets och rådets  förordning (EG) nr 392/2009 av den 23 april 2009 om  transportörens skadeståndsansvar i samband med olyckor vid  passagerarbefordran till sjöss, i den ursprungliga lydelsen,
4. ett certifikat som det ska ha enligt artikel 4a.5 eller 
4a.15 i 2002 års Atenkonvention om befordran till sjöss av  passagerare och deras resgods, eller
5. ett bevis som det ska ha enligt 15 kap. 32 § andra stycket  sjölagen.
Om det saknade certifikatet enligt första stycket 1 är av  sådant slag som avses i 3 § första stycket 2, gäller i  stället vad som anges i den paragrafen.
Vid en transport med ett utländskt fartyg gäller första  stycket 3-5 endast om fartyget anlöper eller lämnar en svensk  hamn.
Lag (2017:306)
.
3 §
Ett fartygs resa ska förbjudas om
1. dess rederi saknar ett dokument om godkänd  säkerhetsorganisation som det ska ha enligt denna lag eller  enligt föreskrifter som har meddelats med stöd av lagen,
2. fartyget ombord saknar ett sådant certifikat om godkänd  säkerhetsorganisation eller en sådan kopia av rederiets  dokument om godkänd säkerhetsorganisation som det ska ha  enligt denna lag eller enligt föreskrifter som har meddelats  med stöd av lagen,
3. någon sådan brist som anges i 1 § medför otvetydig fara för  hälsa, liv eller säkerhet eller omedelbar fara för liv, hälsa,  fartyget, dess besättning eller passagerare och sådana  åtgärder som avses i 1 § andra eller tredje stycket inte är  tillräckliga för att undanröja faran, eller
4. fartyget inte är utrustat med ett sådant fungerande  färdskrivarsystem som det ska vara utrustat med enligt denna  lag eller enligt föreskrifter som har meddelats med stöd av 
7 kap. 2 § 1.
Ett förbud enligt första stycket 1, 2 eller 3 får upphävas om  det behövs för att förhindra överbeläggning av  inspektionshamnen. Om ett förbud upphävs på denna grund,  gäller vad som sägs i föreskrifter som har meddelats med stöd  av 7 kap. 7 §.
Om en brist enligt första stycket 3 eller 4 inte kan åtgärdas  enkelt i inspektionshamnen, får tillsynsmyndigheten tillåta  att fartyget fortsätter till närmaste lämpliga hamn för  åtgärdande av bristen. Om en brist enligt första stycket 4  inte kan åtgärdas enkelt i inspektionshamnen, får  tillsynsmyndigheten utfärda föreläggande att bristen ska vara  åtgärdad inom högst 30 dagar.
Lag (2019:632)
.
4 §
Om 3 § andra eller tredje stycket inte tillämpas skall ett förbud att resa gälla till dess rättelse har skett och betalning har erlagts eller säkerhet ställts för de kostnader för tillsynsförrättningen eller kvarhållandet som enligt denna lag eller enligt föreskrifter som har meddelats med stöd av lagen skall betalas av redaren eller fartygsägaren.
Förbud för hamnar att ta emot fartyg
5 §
Om ett fartyg har förbjudits att anlöpa svensk hamn enligt föreskrifter som har meddelats med stöd av 7 kap. 7 §, får svenska hamnar förbjudas att ta emot fartyget.
Förbud mot användning i reguljär trafik
6 §
Har upphävts genom
lag (2019:632)
.
Beslutande myndighet
7 §
Ett beslut enligt 1-5 §§ meddelas av Transportstyrelsen  eller av en annan myndighet som regeringen föreskriver.
Beslutet ska innehålla uppgifter om skälen för förbudet och om  de åtgärder som ska vidtas för rättelse.
Lag (2019:632)
.
8 §
Har upphävts genom
lag (2019:632)
.
9 §
Den myndighet som har förbjudit ett fartygs resa eller förbjudit ett fartyg att anlöpa svensk hamn ska, om fartyget befinner sig inom Sveriges sjöterritorium, genast anmäla beslutet till Polismyndigheten, Tullverket, Sjöfartsverket, Kustbevakningen och berörda hamnar. Polismyndigheten och Kustbevakningen ska, om det behövs, vidta åtgärder för att förhindra överträdelse av förbudet. Sjöfartsverket ska ställa in de förrättningar för fartygets resa som ankommer på verket.
Om fartyget står under tullkontroll, får Tullverket inte tillåta det att avgå. Tullverket får också tillfälligt ta hand om fartygets nationalitetshandling, när det behövs för att hindra fartygets avgång.
Om förbudet gäller ett svenskt fartyg som befinner sig utomlands, är befälhavaren skyldig att på begäran av en svensk utlandsmyndighet lämna fartygets nationalitetshandling till myndigheten.
Lag (2014:733)
.
10 §
För att säkerställa ett förbud enligt 1 § andra eller tredje stycket får den myndighet som meddelar beslutet även besluta om försegling eller annan avstängning av anordningar eller utrymmen som är bristfälliga. Ett sådant beslut verkställs av myndigheten.
Föreläggande
11 §
Om det föreligger en brist som avses i 1 eller 2 §, men  det inte finns tillräckliga skäl att meddela ett förbud, får  myndigheten i stället förelägga fartygets redare eller ägare  att avhjälpa bristen eller uppfylla kravet inom viss tid.
Lag (2019:632)
.
12 §
Gentemot befälhavaren eller den som har skyddsansvar på fartyg enligt arbetsmiljölagen (1977:1160) får en myndighet som avses i 7 § meddela de förelägganden som behövs för att bestämmelserna om fartygsarbete i dessa lagar eller i föreskrifter som har meddelats med stöd av dem skall efterlevas.
I ett föreläggande mot den som har skyddsansvar enligt 3 kap.
8-10 §§ arbetsmiljölagen får han eller hon också åläggas att lämna varningsinformation eller att återkalla en produkt.
Innehållet i ett sådant föreläggande skall motsvara vad som anges i 14-18 §§ produktsäkerhetslagen (2004:451). Vad som sägs där om tillverkare skall dock i stället avse den som har skyddsansvar enligt 3 kap. 8-10 §§ arbetsmiljölagen.
Lag (2004:468)
.
13 §
Om den som har fått ett föreläggande enligt 11 eller 12 §  inte följer det eller inte kan underrättas om föreläggandet  utan sådant dröjsmål som äventyrar syftet med det, får  myndigheten låta verkställa åtgärden på hans eller hennes  bekostnad. Detta gäller även om en omedelbar åtgärd krävs men  det inte kan förväntas att åtgärden kommer att vidtas av den  som föreläggandet riktar sig till.
Lag (2019:632)
.
Vite
14 §
Ett beslut om förbud eller föreläggande enligt detta kapitel får förenas med vite.
7 kap. Bemyndiganden
Fartområden och zoner
1 §
Regeringen får meddela föreskrifter om vilka fartområden som ska finnas och omfattningen av de olika områdena.
Regeringen får också meddela föreskrifter om rätt för Transportstyrelsen att i särskilda fall bestämma att ett fartygs fartområde ska ha annan omfattning än vad som följer av föreskrifter som har meddelats med stöd av första meningen.
Regeringen eller den myndighet som regeringen bestämmer får meddela föreskrifter om vilka zoner som ska finnas och vilka inre vattenvägar som ska ingå i varje zon.
Lag (2013:986)
.
Sjövärdighet m.m.
2 §
Regeringen eller den myndighet som regeringen bestämmer  får meddela föreskrifter om
1. hur ett fartyg ska vara konstruerat, byggt, utrustat och  hållet i stånd för att det enligt 2 kap. 1 § ska anses vara  sjövärdigt,
2. skyldighet att registrera och föra över uppgifter om  ombordvarande på passagerarfartyg,
3. lastning, lossning, minsta tillåtna fribord, fribordsmärken  och säkring av last som ännu inte har förts ombord,
4. rederiers och fartygs säkerhetsorganisation, samt
5. skyldighet för redare, befälhavare och den som  befullmäktigats att på redarens vägnar lämna information att
a) anmäla inträffade olycksfall eller olyckstillbud eller  sjukdomsfall utöver vad som anges i sjölagen (1994:1009),
b) anmäla uppkomna skador eller vidtagna åtgärder som har  betydelse för ett fartygs sjövärdighet,
c) lämna uppgifter inför ett fartygs ankomst till en hamn  eller ankarplats,
d) lämna uppgifter i situationer där väder- eller  sjöförhållandena är så ogynnsamma att de innebär allvarliga  risker för människor eller miljön, och
e) lämna uppgifter i situationer då isläget innebär ett  allvarligt hot för människoliv till sjöss eller för skyddet av  egna eller andra staters havs- eller kustområden.
Lag (2019:632)
.
Certifikat och dokument m.m.
3 §
Regeringen eller den myndighet som regeringen bestämmer får meddela föreskrifter om att
1. fartyg, utöver certifikat som anges i denna lag, ska ha certifikat eller intyg om något visst förhållande som regleras i denna lag eller i föreskrifter som meddelats med stöd av lagen,
2. utländska fartyg vid sjöfart inom Sveriges sjöterritorium ska ha certifikat utfärdade av behörig utländsk myndighet eller motsvarande handlingar,
3. utländska rederier, som bedriver sjöfart med svenskt fartyg eller använder annat fartyg till sjöfart inom Sveriges sjöterritorium, ska ha ett dokument om godkänd säkerhetsorganisation utfärdat av en behörig utländsk myndighet eller en motsvarande handling, samt
4. andra fartyg än de som anges i 3 kap. 9 § får användas till sjöfart endast om rederiet har ett dokument om godkänd säkerhetsorganisation och fartyget är försett med ett certifikat om godkänd säkerhetsorganisation.
Regeringen eller den myndighet som regeringen bestämmer får även meddela föreskrifter om märkning av fartyg med IMO-
identifikationsnummer och om sådana handlingar med fartygshistorik som ska finnas ombord på fartyg.
Lag (2009:59)
.
3 a §
Regeringen eller den myndighet som regeringen bestämmer får överlämna till fysiska eller juridiska personer att utfärda certifikat om utbildning av sjöpersonal.
Ett beslut om överlämnande enligt första stycket får återkallas, om:
1. utfärdaren utfärdar certifikat i strid med gällande föreskrifter eller på annat sätt visar sig olämplig att fullgöra uppgiften, eller
2. de förutsättningar som gällde när beslutet meddelades i något väsentligt avseende inte längre föreligger.
Lag (2013:127)
.
Bemanning
4 §
Regeringen eller den myndighet som regeringen bestämmer får meddela föreskrifter om
1. fartygs bemanning,
2. syn- och hörselkraven enligt 2 kap. 5 § samt hälsoundersökning och läkarintyg som avser dessa krav,
3. att säkerhetsbesättning ska fastställas även för andra fartyg än sådana som avses i 3 kap. 10 §,
4. anteckning av beslut enligt 3 kap. 14 § och underrättelser om sådana beslut,
5. krav i fråga om den bemanning som behövs från sjösäkerhetssynpunkt (bemanningsföreskrifter) för fartyg som inte ska ha säkerhetsbesättning enligt 3 kap. 10 §,
6. behörighet att föra fartyg eller att ha befattning på fartyg samt avgifter till staten för prövning av ansökan om behörighetsbevis och annan ärendehandläggning som avser rätt att föra fartyg eller tjänstgöra på fartyg, samt
7. undantag från kravet i 3 kap. 16 § att fartygets redare eller ägare ska anställa dem som ingår i säkerhetsbesättningen och tillhör däcks- eller maskinpersonalen.
Regeringen eller den myndighet som regeringen bestämmer får också i särskilda fall fastställa säkerhetsbesättning eller meddela bemanningsföreskrifter för andra fartyg än de som avses i 3 kap. 10 § första stycket.
Lag (2010:1567)
.
Arbetsmiljö
5 §
Regeringen eller den myndighet som regeringen bestämmer får meddela föreskrifter om
1. arbetsmiljön och befälhavarens allmänna skyldigheter i fråga om arbetsmiljön,
2. arbete som utförs av minderåriga enligt 4 kap. 7 § andra stycket,
3. skyddsombud och skyddskommitté, samt
4. anteckning av beslut enligt 4 kap. 12 och 13 §§ samt underrättelser om sådana beslut.
Bemyndiganden att meddela föreskrifter om fartygsarbete i frågor som omfattas av arbetsmiljölagen (1977:1160) finns i den lagen.
Tillsyn m.m.
6 §
Regeringen eller den myndighet som regeringen bestämmer  får meddela föreskrifter om
1. tillsyn,
2. granskning och godkännande av ritningar samt vilka  ritningar som ska ges in,
3. avgifter till staten för
a) tillsyn av fartyg och deras utrustning, drift, lastning,  lossning och säkerhetsorganisation,
b) tillsyn av rederiers säkerhetsorganisation,
c) tillsyn av arbetsmiljön samt arbets- och  levnadsförhållandena ombord,
d) tillsyn av verksamhet beträffande behörighet för  sjöpersonal,
e) provning och granskning av material och utrustning till  fartyg,
f) granskning av ritningar till fartyg, och
g) handläggning av ärenden om överlåtelse av uppgiften att  utfärda eller förnya certifikat för fartyg enligt 11 b § och  för uppföljning av sådana överlåtelser,
4. lotsavgifter och skyldighet att anlita lots,
5. skyldighet att lämna de uppgifter som krävs för att  tillsynsmyndigheten ska kunna fullgöra tillsynen enligt denna  lag eller enligt föreskrifter som har meddelats med stöd av  lagen,
6. skyldighet för fartygets ägare eller redare att ersätta  kostnader i samband med sådant kvarhållande av fartyget som  har skett med stöd av denna lag eller föreskrifter som har  meddelats med stöd av lagen,
7. skyldighet för fartygets ägare eller redare att utöva  fortlöpande kontroll (egenkontroll) över att fartyget  uppfyller de krav som gäller enligt denna lag eller  föreskrifter som har meddelats med stöd av lagen, och
8. rätt till tillträde till fartyg vid tillsyn för andra  personer än de som avses i 5 kap. 17 §.
Lag (2019:632)
.
Utvisning från svensk hamn och förbud att anlöpa svensk hamn
7 §
Regeringen får meddela sådana föreskrifter om utvisning från svensk hamn och förbud för fartyg att anlöpa svensk hamn som följer av ett direktiv eller en förordning som antagits inom Europeiska unionen eller av något internationellt avtal som Sverige har ingått. Ett beslut om utvisning respektive ett förbud att anlöpa hamn får förenas med vite.
Lag (2012:355)
.
Särskilda föreskrifter för vissa fartyg och undantag från lagen
8 §
Regeringen eller den myndighet som regeringen bestämmer får för fiskefartyg och andra fartyg som är av särskild beskaffenhet meddela särskilda föreskrifter i de frågor som behandlas i 2-5 kap. Regeringen eller den myndighet som regeringen bestämmer får också för sådana fartyg i enskilda fall medge undantag från bestämmelserna i dessa kapitel.
9 §
Regeringen eller den myndighet som regeringen bestämmer  får
1. meddela föreskrifter om undantag från
a) de särskilda kraven för användning av fartyg enligt 3 kap. 
1-9 §§, och
b) kravet på särskild anpassning av de ombordanställdas kost  enligt 4 kap. 5 § första stycket andra meningen, och
2. med avseende på vissa fartyg meddela föreskrifter om  undantag från skyldigheten
a) enligt 5 kap. 26 § att ge in ritningar, och
b) enligt 5 kap. 30 § att ombord på fartyget medföra, och vid  tillsynsförrättning hålla tillgängliga, certifikat eller  andra handlingar som har utfärdats för fartyget enligt denna  lag eller enligt föreskrifter som har meddelats med stöd av  lagen.
Regeringen eller den myndighet som regeringen bestämmer får  också besluta om sådana undantag i enskilda fall.
Lag (2017:306)
.
10 §
Regeringen eller den myndighet som regeringen bestämmer får meddela särskilda föreskrifter som avviker från bestämmelserna i 4 kap. för myndigheter som bedriver verksamhet i enlighet med lagen (1992:1403) om totalförsvar och höjd beredskap.
Uppdrag till organisationer m.m.
11 §
Transportstyrelsen får överlåta åt en erkänd  organisation att utfärda och förnya andra certifikat än  unionscertifikat för inlandssjöfart och att i sådant syfte  fastställa minsta tillåtna fribord.
Innehållet i överlåtelsen ska regleras genom ett avtal.  Avtalet får innehålla en begränsning av statens rätt att  kräva ersättning från organisationen för skadestånd som  staten ålagts att betala på grund av organisationens  vållande. En sådan begränsning ska vara förenlig med vad som  anges i detta avseende i Europaparlamentets och rådets  direktiv 2009/15/EG av den 23 april 2009 om gemensamma regler  och standarder för organisationer som utför inspektioner och  utövar tillsyn av fartyg och för sjöfartsadministrationernas  verksamhet i förbindelse därmed, i lydelsen enligt  kommissionens genomförandedirektiv 2014/111/EU.
Lag (2018:1088)
.
11 a §
Transportstyrelsen får överlåta åt ett erkänt  klassificeringssällskap att utfärda och förnya  unionscertifikat för inlandssjöfart. Om fartyget uteslutande  trafikerar inre vattenvägar i Sverige, får Transportstyrelsen  i stället överlåta uppgifterna åt en erkänd organisation.
Lag (2018:1088)
.
11 b §
Transportstyrelsen får, i andra fall än som avses i 
11 §, till en fysisk eller juridisk person överlåta uppgiften  att utfärda och förnya andra certifikat än  gemenskapscertifikat för inlandssjöfart och i sådant syfte  fastställa minsta tillåtna fribord.
Regeringen eller den myndighet som regeringen bestämmer får  meddela föreskrifter om de krav som ska uppfyllas för att  överlåtelse enligt första stycket ska få ske.
Ett beslut om överlåtelse får förenas med ytterligare  villkor.
Lag (2017:306)
.
11 c §
Regeringen eller den myndighet som regeringen  bestämmer får meddela föreskrifter om att certifikat som har  utfärdats eller förnyats med stöd av en överlåtelse enligt 
11 b § ska ha samma giltighet som certifikat som har  utfärdats av Transportstyrelsen. Regeringen eller den  myndighet som regeringen bestämmer får också besluta om  sådan giltighet i ett enskilt fall.
Lag (2017:306)
.
12 §
Regeringen får besluta att en svensk utlandsmyndighet skall utöva tillsyn utanför Sverige. Regeringen får vidare föreskriva att tillsynen av vissa slag av fartyg, viss utrustning eller vissa förhållanden ombord skall utövas av en särskilt förordnad tillsynsmyndighet.
13 §
Transportstyrelsen och svenska utlandsmyndigheter som har förordnats att utöva tillsyn av fartyg får uppdra åt
1. svenska sakkunniga att verkställa tillsynsförrättningar utanför Sverige,
2. svenska eller utländska sakkunniga att biträda vid sådana förrättningar.
Ersättning åt sakkunniga som avses i denna paragraf betalas av redaren.
Lag (2008:1378)
.
8 kap. Ansvarsbestämmelser
Straff
1 §
Till böter eller fängelse i högst ett år döms den som  uppsåtligen eller av oaktsamhet bryter mot
1. ett förbud enligt 6 kap. 1-3 §§ mot ett fartygs resa eller  mot användning av en anordning för arbetet eller annat som  anges i 6 kap. 1 § andra eller tredje stycket,
2. ett förbud mot tillträde till hamn enligt en föreskrift som  har meddelats med stöd av 7 kap. 7 §,
3. ett föreläggande som har meddelats med stöd av 6 kap. 11  eller 12 §.
Om ett förbud eller föreläggande som avses i första stycket är  förenat med vite, ska den som bryter mot det inte dömas till  ansvar.
Lag (2019:632)
.
2 §
Till böter eller fängelse i högst sex månader döms
1. den som uppsåtligen lämnar oriktiga uppgifter för att få  ett dokument om godkänd säkerhetsorganisation eller ett  certifikat som utfärdas enligt denna lag, enligt föreskrifter  som har meddelats med stöd av 7 kap. 3 § eller enligt  förordning (EG) nr 336/2006 eller för att få giltighetstiden  för ett sådant dokument eller certifikat förlängd,
2. redare och befälhavare som uppsåtligen eller av oaktsamhet  använder ett fartyg till sjöfart utan att ha ett dokument om  godkänd säkerhetsorganisation, ett certifikat eller en annan  handling som ska ha utfärdats för rederiet, fartyget, dess  utrustning, lastning eller säkerhetsorganisation enligt denna  lag, enligt föreskrifter som har meddelats med stöd av lagen  eller enligt förordning (EG) nr 336/2006,
3. redare och befälhavare som uppsåtligen eller av oaktsamhet  använder ett fartyg eller dess utrustning i strid med någon  bestämmelse i ett dokument om godkänd säkerhetsorganisation,  ett certifikat eller en annan handling som avses i 2,
4. redare och befälhavare som uppsåtligen eller av oaktsamhet  använder ett fartyg till sjöfart utan att det är försett med  föreskrivna fribordsmärken,
5. redare och befälhavare som uppsåtligen eller av oaktsamhet  underlåter att göra vad som skäligen kan fordras för att  förhindra att den som ingår i säkerhetsbesättningen och  tillhör däcks- eller maskinpersonalen utan tillstånd anställs  av någon annan än redaren eller ägaren,
6. befälhavare som uppsåtligen eller av grov oaktsamhet  framför ett fartyg i strid med vad som gäller i fråga om  säkerhetsbesättning eller bemanningsföreskrifter,
7. redare som uppsåtligen eller av grov oaktsamhet underlåter  att göra vad som skäligen kan fordras för att förhindra att  fartyget framförs i strid med vad som gäller i fråga om  säkerhetsbesättning eller bemanningsföreskrifter,
8. redare eller ägare som uppsåtligen eller av oaktsamhet  underlåter att se till att fartyget genomgår tillsyn eller  redare som uppsåtligen eller av oaktsamhet underlåter att se  till att rederiverksamhet genomgår tillsyn enligt denna lag,  enligt föreskrifter som har meddelats med stöd av lagen eller  enligt förordning (EG) nr 336/2006,
9. den som uppsåtligen eller av oaktsamhet underlåter att  anlita lots när han eller hon är skyldig att göra det på grund  av en särskild föreskrift, och
10. den som uppsåtligen eller av oaktsamhet bryter mot en  föreskrift om skyldighet att lämna uppgifter som har meddelats  med stöd av 7 kap. 6 § 5.
Lag (2023:172)
.
3 §
Till böter döms
1. befälhavare som uppsåtligen eller av oaktsamhet använder  ett fartyg till sjöfart i strid med en lastningsföreskrift  som har meddelats med stöd av 7 kap. 2 §, om inte förseelsen  är ringa,
2. redare och befälhavare som uppsåtligen eller av oaktsamhet  bryter mot en föreskrift om registrering av ombordvarande på  passagerarfartyg som har meddelats med stöd av 7 kap. 2 §,
3. befälhavare och teknisk chef som uppsåtligen eller av  oaktsamhet underlåter att fullgöra vad han eller hon enligt 2  kap. 6 § andra stycket och 7 § andra stycket ålagts att göra  innan en resa påbörjas,
4. befälhavare som uppsåtligen eller av oaktsamhet underlåter  att se till att nytillträdande ombordanställda får kännedom  om fartyget, grundläggande säkerhetsbestämmelser eller  åtgärder vid sjöolycka enligt 2 kap. 6 § tredje stycket,
5. befälhavare som av oaktsamhet framför ett fartyg i strid  med vad som gäller i fråga om säkerhetsbesättning eller  bemanningsföreskrifter, om inte förseelsen är ringa,
6. redare som av oaktsamhet underlåter att göra vad som  skäligen kan fordras av honom eller henne för att förhindra  att fartyget framförs i strid med vad som gäller i fråga om  säkerhetsbesättning eller bemanningsföreskrifter, om inte  förseelsen är ringa,
7. den som uppsåtligen eller av oaktsamhet tjänstgör på ett  fartyg som befälhavare, teknisk chef eller ansvarig för vakt  utan att inneha den behörighet som är föreskriven i  säkerhetsbesättningsbeslut eller i bemanningsföreskrifterna,  dock inte om han eller hon har uppehållit befattningen på  grund av ett plötsligt sjukdomsfall eller annan liknande  händelse,
8. befälhavare som uppsåtligen eller av oaktsamhet bryter mot 
4 kap. 7 § eller mot föreskrifter som har meddelats med stöd  av 7 kap. 5 § första stycket,
9. befälhavare som uppsåtligen eller av oaktsamhet försummar  sina skyldigheter beträffande kost och vatten samt bostads-  och hälsovårdsförhållanden enligt 4 kap. 6 §,
10. befälhavare som uppsåtligen beordrar arbete i strid med  ett beslut av ett skyddsombud enligt 4 kap. 12 § utan att det  finns något sådant skäl som anges i 4 kap. 13 §, om därmed  intresset av att skyddsarbetet ombord bedrivs i behörig  ordning uppenbart åsidosätts,
11. den som uppsåtligen eller av oaktsamhet försummar sina  skyldigheter beträffande ritningar till ett fartyg enligt 5  kap. 26 § eller dokument om godkänd säkerhetsorganisation och  certifikat eller någon annan handling enligt 5 kap. 30 §,
12. den som i andra fall än som sägs i 2 § 1 uppsåtligen  eller av oaktsamhet lämnar oriktiga uppgifter till en  tillsynsmyndighet vid fullgörande av skyldighet enligt 5 kap. 
20 § andra stycket, 21 § andra stycket eller 24 § eller  annars i fråga om en åtgärd som har ålagts av myndigheten,  och
13. den som uppsåtligen eller av oaktsamhet försummar en  anmälnings- eller uppgiftsskyldighet som har föreskrivits med  stöd av 7 kap. 2 § 5.
Lag (2017:306)
.
4 §
Bestämmelser om ansvar för den som överträder vad som sägs om tystnadsplikt i 9 kap. 5 § finns i 20 kap. 3 § brottsbalken.
5 §
Till ansvar enligt denna lag skall inte dömas om gärningen är belagd med strängare straff i brottsbalken eller sjölagen
(1994:1009).
6 §
Har upphävts genom
lag (2024:843)
.
Behörig domstol
7 §
Mål om ansvar och förverkande enligt denna lag eller enligt föreskrifter som har meddelats med stöd av lagen handläggs av domstol som är behörig enligt bestämmelserna i 21 kap. 1 och 8 §§ sjölagen (1994:1009).
9 kap. Övriga bestämmelser
Beslut
1 §
Ett beslut enligt förordning (EG) nr 336/2006, enligt denna lag eller enligt föreskrifter som meddelats med stöd av 7 kap.
7 § denna lag gäller omedelbart, om inte annat beslutas.
Lag (2012:355)
.
Underställning och överklagande
2 §
Har ett beslut om förbud enligt 6 kap. 1, 2 eller 3 §
meddelats av en annan myndighet än Transportstyrelsen, skall det genast underställas styrelsen.
Ett beslut som skall underställas Transportstyrelsen får inte överklagas. Detsamma gäller ett beslut som har meddelats inom Transportstyrelsen och som, enligt vad regeringen föreskriver, skall underställas någon inom styrelsen.
Lag (2008:1378)
.
3 §
Ett beslut enligt denna lag eller enligt förordning (EG)
nr 336/2006 som inte ska underställas någon får överklagas
1. hos Transportstyrelsen, om beslutet har meddelats av en utlandsmyndighet,
2. hos regeringen, om beslutet avser ett fartygs bemanning eller ett medgivande enligt 3 kap. 16 § andra stycket,
3. hos allmän förvaltningsdomstol i andra fall än som avses i 1 och 2.
Prövningstillstånd krävs vid överklagande till kammarrätten.
Lag (2009:59)
.
4 §
För att ta till vara arbetstagarnas intresse får ett beslut enligt denna lag eller enligt förordning (EG) nr 336/2006 överklagas av ett huvudskyddsombud eller, om något sådant ombud inte finns, av ett annat skyddsombud.Även en arbetstagarorganisation får överklaga ett beslut i den mån saken rör medlemmarnas intresse.
Om rätten för dem som anges i första stycket att överklaga beslut enligt arbetsmiljölagen (1977:1160) finns bestämmelser i den lagen.
Lag (2009:59)
.
Tystnadsplikt
5 §
Den som har tagit befattning med tillsyn enligt denna lag eller enligt förordning (EG) nr 336/2006 eller utsetts till skyddsombud eller ledamot av skyddskommitté får inte obehörigen röja eller utnyttja vad han eller hon under uppdraget eller i sin tjänst har fått veta om yrkeshemligheter eller arbetsförfaranden eller i övrigt om enskildas ekonomiska eller personliga förhållanden eller förhållanden av betydelse för rikets säkerhet.
I det allmännas verksamhet tillämpas bestämmelserna i offentlighets- och sekretesslagen (2009:400) i stället för första stycket. I fråga om den som är skyddsombud eller ledamot av skyddskommitté på fartyg i det allmännas verksamhet tillämpas 10 kap. 1-14 §§ och 12 kap. 2 §
offentlighets- och sekretesslagen.
Lag (2009:501)
.
Övergångsbestämmelser
2003:364
1. Denna lag träder i kraft den 21 juli 2003, då fartygssäkerhetslagen (1988:49) skall upphöra att gälla.
2. Har upphävts genom
lag (2009:59)
.
3. Om ett fartyg enligt en bestämmelse i denna lag skall ha ett certifikat som tidigare inte har krävts, skall certifikatet vara utfärdat senast den 21 juli 2008.
4. För skada som inträffat före ikraftträdandet av denna lag är fartygssäkerhetslagen (1988:49) tillämplig.
5. En föreskrift som har meddelats med stöd av fartygssäkerhetslagen (1988:49) och som gäller vid ikraftträdandet av denna lag skall fortfarande gälla och vid tillämpningen anses ha meddelats med stöd av denna lag.
6. Om det i en lag eller i en annan författning hänvisas till en föreskrift som har ersatts genom en föreskrift i denna lag, tillämpas i stället den nya föreskriften.
7. Om begreppet maskinchef förekommer i en lag eller i en annan författning skall med det begreppet avses teknisk chef enligt denna lag.
2008:1378
Denna lag träder i kraft den 1 januari 2009. Vid tillämpningen av 7 a § förvaltningsprocesslagen (1971:291) ska Transportstyrelsen vara den enskildes motpart.
2013:986
1. Denna lag träder i kraft den 1 september 2014.
2. För fartyg som vid ikraftträdandet har giltiga certifikat för aktuell fart ska lagen tillämpas när certifikatets giltighet har upphört, dock senast fr.o.m. den 30 december 2018.
2017:306
1. Denna lag träder i kraft den 1 juni 2017.
2. För fartyg som inte är fritidsfartyg och som vid  ikraftträdandet har ett skrov med en största längd av minst 
15 meter och en bruttodräktighet som är mindre än 20, gäller 
3 kap. 1 och 4 §§ i den äldre lydelsen.
3. För fritidsfartyg som vid ikraftträdandet har ett skrov  med en största längd som överstiger 24 meter och en  bruttodräktighet som är mindre än 100, gäller 3 kap. 1 § i  den äldre lydelsen.
2018:1088
1. Denna lag träder i kraft den 7 oktober 2018.
2. Certifikat som har utfärdats med stöd av äldre  bestämmelser gäller till och med de datum som följer av de  bestämmelserna eller av beslutet om utfärdande.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.