Title: Högskoleförordning (1993:100)
SFS Number: Svensk författningssamling 1993:100
URL: https://www.riksdagen.se/sv/dokument-och-lagar/dokument/svensk-forfattningssamling/hogskoleforordning-1993100_sfs-1993-100/
Source Link: http://rkrattsbaser.gov.se/sfst?bet=1993:100
Amendment Register Link: http://rkrattsbaser.gov.se/sfsr?bet=1993:100
Ministry/Authority: Utbildningsdepartementet
Issued: 1993-02-04
Metadata: {"Utfärdad": "1993-02-04", "Ändrad": "t.o.m. SFS 2025:667"}

==================================================

Högskoleförordning (1993:100)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1993:100
Departement/myndighet
:   
Utbildningsdepartementet
Utfärdad
:   
1993-02-04
Omtryck
:   
SFS 1998:1003
Ändrad
:   
t.o.m. SFS 2025:667
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Allmänna bestämmelser
2 kap. Styrelse, rektor och övrig organisation
3 kap. Har upphävts genom förordning (2010:1064).
4 kap. Lärare
5 kap. Anställning som doktorand m.m.
6 kap. Utbildningen
7 kap. Tillträde till utbildningen
8 kap. Har upphävts genom förordning (2006:1053).
9 kap. Har upphävts genom förordning (2006:1053).
10 kap. Disciplinära åtgärder
11 kap. Öppen nätbaserad utbildning
12 kap. Överklagande
Övergångsbestämmelser
1 kap. Allmänna bestämmelser
Universitet och högskolor med staten som huvudman
1 §
I denna förordning finns det i anslutning till högskolelagen (1992:1434) bestämmelser om universitet och högskolor som staten är huvudman för. Dessa universitet och högskolor och deras benämning anges i bilaga 1 till denna förordning.
För Sveriges lantbruksuniversitet och för Försvarshögskolan finns det särskilda bestämmelser i förordningen (1993:221)
för Sveriges lantbruksuniversitet respektive förordningen
(2007:1164) för Försvarshögskolan. Förordning (2010:1064).
Definitioner
2 §
Med högskolor avses i fortsättningen både universitet och högskolor, om inte något annat anges.
3 §
Har upphävts genom förordning (2010:1064).
4 §
Med student avses i denna förordning den som är antagen till och bedriver högskoleutbildning, och med doktorand en student som är antagen till och bedriver utbildning på forskarnivå, allt i den utsträckning inte annat anges särskilt.
Förordning (2006:1053).
Undantag från förvaltningslagen
4 a §
Bestämmelserna i 25 och 32 §§ förvaltningslagen 
(2017:900) om kommunikation och motivering av beslut behöver  inte tillämpas i ärenden om antagning till eller  betygssättning inom utbildningen.
Om en motivering har utelämnats ska en sådan om möjligt  lämnas i efterhand, om någon enskild begär det och det behövs  för att han eller hon ska kunna ta till vara sin rätt.
Förordning (2018:957).
Undantag från myndighetsförordningen
5 §
Följande bestämmelser i myndighetsförordningen (2007:515)
ska inte tillämpas på högskolorna:
2 § om myndighetens ledning,
4 § om ledningens ansvar,
5 § om delegering,
9-18 §§ om enrådighetsmyndigheter, styrelsemyndigheter och nämndmyndigheter, och
22-24 §§ om anställningar och uppdrag.
Vid tillämpning av myndighetsförordningen ska med myndighetschef förstås rektor. Förordning (2010:1064).
Internrevision
5 a §
Följande högskolor ska tillämpa internrevisionsförordningen 
(2006:1228):
- Uppsala universitet
- Lunds universitet
- Göteborgs universitet
- Stockholms universitet
- Umeå universitet
- Linköpings universitet
- Karolinska institutet
- Kungl. Tekniska högskolan
- Luleå tekniska universitet
- Karlstads universitet
- Linnéuniversitetet
- Örebro universitet
- Mittuniversitetet
- Malmö universitet
- Mälardalens universitet.
Förordning (2021:1223).
6 §
Har upphävts genom förordning (2010:1064).
Ledamöter i styrelsen som studenterna utser och  studentrepresentanter
7 §
I studentkårsförordningen (2009:769) finns det  bestämmelser om hur sådana ledamöter i styrelsen som  studenterna enligt 2 kap. 4 § högskolelagen (1992:1434) har  rätt att utse, ska utses. I studentkårsförordningen finns det  också bestämmelser om hur representanter för studenterna  enligt 2 kap. 7 § högskolelagen ska utses.
Förordningen (1992:1299) om ersättning för uppdrag i statliga  styrelser, nämnder och råd m.m. ska tillämpas också på de  ledamöter i en högskolas styrelse som utses av studenterna.  Med undantag av vad som anges i 4 § tredje stycket den  förordningen betalas dock ersättning även till ledamöter som  utses av studenterna och som är doktorander med anställning  som avses i 5 kap. 1 § denna förordning. Förordning (2024:656).
7 a §
Har upphävts genom förordning (2010:1064).
7 b §
Har upphävts genom förordning (2010:1064).
8 §
Har upphävts genom förordning (2010:1064).
9 §
Har upphävts genom förordning (2010:1064).
10 §
Har upphävts genom förordning (2010:544).
Hälsovård, studiesocialt stöd och studiemiljö
11 §
Högskolorna ska ansvara för att studenterna har tillgång till hälsovård, särskilt förebyggande hälsovård som har till ändamål att främja studenternas fysiska och psykiska hälsa.
Högskolorna ska även ansvara för andra uppgifter av studiesocial karaktär som stöder studenterna i deras studiesituation eller underlättar övergången till arbetslivet samt för att studenterna i övrigt har en god studiemiljö.
Förordning (2009:770).
Försäkringar
11 a §
En högskola ska ansvara för att studenterna är försäkrade för personskada. Försäkringen ska avse sådan skada som har uppkommit till följd av olycksfall eller framkallats av sådan smitta som avses i 5 § förordningen (1977:284) om arbetsskadeförsäkring och statligt personskadeskydd, om skadan har inträffat i samband med högskoleutbildning i Sverige. Försäkringen ska inte ge rätt till ersättning i den utsträckning studenten har rätt till ersättning med stöd av författning eller kollektivavtal.
Försäkringen ska tecknas genom att Universitets- och högskolerådet för högskolorna träffar en överenskommelse med Kammarkollegiet. Överenskommelsen ska träffas och ändringar i den göras med förbehåll för regeringens godkännande.
Förordning (2013:32).
11 b §
En högskola får genom en överenskommelse med Kammar-
kollegiet teckna en försäkring för personskada som drabbar  högskolans studenter i samband med en högskoleutbildning  utanför Sverige. Försäkringen får dock bara avse studier som  bedrivs vid en utländsk högskola enligt avtal mellan de  berörda lärosätena. Försäkringen ska avse sådan sorts skada  som avses i 11 a §.
En högskola får genom en överenskommelse med Kammarkollegiet  även teckna en försäkring för sjuk- och tandvård samt  olycksfall under fritid i Sverige för studenter som enligt 5 §  förordningen (2010:543) om anmälningsavgift och studieavgift  vid universitet och högskolor ska betala en studieavgift.  Försäkringen ska bidra till att uppfylla det krav på  heltäckande sjukförsäkring som enligt 5 b kap. 9 § första  stycket 2 utlänningslagen (2005:716) utgör en förutsättning  för uppehållstillstånd för studier inom högre utbildning.
Förordning (2019:1213).
11 c §
En högskola ska genom överenskommelse med  Kammarkollegiet teckna försäkring för doktorander vars  studiefinansiering består av stipendium. Försäkringen ska  gälla för den tid då
1. doktorandens stipendium bortfaller på grund av frånvaro  från studierna vid sjukdom eller föräldraledighet, eller
2. doktorandens studier förlängs till följd av sjukdom eller  föräldraledighet, utan att doktoranden får stipendium för den  förlängda studietiden.
Försäkringen ska inte ge rätt till ersättning om doktoranden  har rätt till motsvarande ersättning enligt någon annan  försäkring. Förordning (2017:947).
Uppgifter till Universitetskanslersämbetet
12 §
Högskolorna ska till Universitetskanslersämbetet lämna de uppgifter om sin verksamhet som myndigheten begär.
Förordning (2012:712).
Att få använda undervisningslokaler
13 §
En högskola är skyldig att låta en demokratiskt uppbyggd förening för studenter vid högskolan använda undervisningslokalerna vid en sammankomst som föreningen anordnar för sina medlemmar, om sammankomsten hålls för upplysning, meningsyttring eller annat liknande syfte eller för framförande av konstnärligt verk. Den som av föreningen har bjudits in för att medverka vid sammankomsten får inte vägras tillträde till möteslokalerna.
Vad som sägs i första stycket skall inte gälla om det är antagligt att det vid sammankomsten kommer att uppstå någon allvarlig ordningsstörning eller inträffa någonting som strider mot lag. Första stycket gäller inte heller om föreningens användning av lokalerna är oförenlig med högskoleverksamhetens behöriga gång eller med högskolans förpliktelser mot tredje man. Förordning (1998:1003).
Kursvärderingar
14 §
Högskolan skall ge de studenter som deltar i eller har avslutat en kurs en möjlighet att framföra sina erfarenheter av och synpunkter på kursen genom en kursvärdering som anordnas av högskolan.
Högskolan skall sammanställa kursvärderingarna samt informera om resultaten och eventuella beslut om åtgärder som föranleds av kursvärderingarna. Resultaten skall hållas tillgängliga för studenterna. Förordning (2000:651).
15 §
Har upphävts genom förordning (2010:1064).
Råd och stöd i fråga om god forskningssed
16 §
En högskola ska se till att medarbetare kan få råd och  stöd i frågor om god forskningssed och avvikelser från sådan  sed. Förordning (2019:1151).
Hantering av misstankar om avvikelser från god forskningssed
17 §
En högskola ska pröva andra misstänkta avvikelser från  god forskningssed än de som ska prövas särskilt enligt lagen 
(2019:504) om ansvar för god forskningssed och prövning av  oredlighet i forskning.
En högskola ska fastställa riktlinjer för sin prövning av  misstänkta avvikelser från god forskningssed.
Förordning (2019:1151).
18 §
En högskola ska till Nämnden för prövning av oredlighet i  forskning senast den 30 mars varje år i avidentifierad form  redovisa uppgifter om avvikelser från god forskningssed som  under föregående kalenderår har prövats inom högskolan.
Förordning (2019:1151).
Behandling av personuppgifter
19 §
Bestämmelserna i 20-21 §§ kompletterar Europaparlamentets  och rådets förordning (EU) 2016/679 av den 27 april 2016 om  skydd för fysiska personer med avseende på behandling av  personuppgifter och om det fria flödet av sådana uppgifter och  om upphävande av direktiv 95/46/EG (allmän  dataskyddsförordning), här benämnd EU:s dataskyddsförordning.
Förordning (2019:1151).
20 §
Vid behandling av personuppgifter enligt 17 § första  stycket och 18 § gäller lagen (2018:218) med kompletterande  bestämmelser till EU:s dataskyddsförordning och föreskrifter  som har meddelats i anslutning till den lagen, om inte annat  följer av 22 och 23 §§. Förordning (2019:1151).
21 §
Artikel 13.3 i EU:s dataskyddsförordning om  informationsskyldighet för den personuppgiftsansvarige gäller  inte när en högskola behandlar personuppgifter för att pröva  andra misstänkta avvikelser från god forskningssed än de som  ska prövas enligt lagen (2019:504) om ansvar för god forsk-
ningssed och prövning av oredlighet i forskning.
Förordning (2019:1151).
22 §
Bestämmelsen i 3 kap. 3 § andra stycket lagen (2018:218)  med kompletterande bestämmelser till EU:s dataskyddsförordning  om sökförbud i fråga om känsliga personuppgifter gäller inte  när en högskola behandlar personuppgifter för att pröva andra  misstänkta avvikelser från god forskningssed än de som ska  prövas enligt lagen (2019:504) om ansvar för god forskningssed  och prövning av oredlighet i forskning. Förordning (2019:1151).
23 §
Personuppgifter som behandlas av en högskola enbart för  att pröva misstänkta avvikelser från god forskningssed enligt 
17 § första stycket får användas för att vidta åtgärder i  fråga om den registrerade endast om det finns synnerliga skäl  med hänsyn till den registrerades vitala intressen.
Förordning (2019:1151).
2 kap. Styrelse, rektor och övrig organisation
Styrelsens sammansättning
1 §
Styrelsen för en högskola ska bestå av ordföranden  och fjorton andra ledamöter, om inte annat framgår av andra  stycket. Ordföranden får inte vara anställd vid högskolan. Av 
2 kap. 4 § högskolelagen (1992:1434) framgår att rektor ingår  i styrelsen.
Regeringen får efter framställning från en högskola besluta  att styrelsen för högskolan ska bestå av ordföranden och tio  andra ledamöter, om det finns skäl för det med hänsyn till  högskolans behov.
Styrelsen ska utse vice ordförande inom sig.
Förordning (2018:1131).
Styrelsens uppgifter
2 §
Styrelsen för en högskola ska ha det ansvar och de  uppgifter som följer av 3 § myndighetsförordningen (2007:515)  och 2 kap. 8 § förordningen (2000:605) om årsredovisning och  budgetunderlag. Vidare ska styrelsen själv besluta
1. i viktigare frågor om verksamhetens övergripande inriktning  och högskolans organisation,
2. om årsredovisningar, delårsrapporter, budgetunderlag och  viktigare framställningar i övrigt samt säkerställa att det  vid högskolan finns en intern styrning och kontroll som  fungerar på ett betryggande sätt, i vilken det ingår att  förebygga att verksamheten utsätts för korruption, otillbörlig  påverkan, bedrägeri och andra oegentligheter,
3. om åtgärder med anledning av Riksrevisionens  revisionsberättelser och revisionsrapporter,
4. om riktlinjer och revisionsplan för internrevisionen och  åtgärder med anledning av internrevisionens iakttagelser och  rekommendationer enligt 10 § internrevisionsförordningen 
(2006:1228),
5. i viktigare frågor om den interna resursfördelningen och  uppföljningen av denna,
6. i viktigare frågor om verksamhetens säkerhet,
7. i frågor som enligt 15 § ska avgöras av en  personalansvarsnämnd, om det inte har inrättats en  personalansvarsnämnd vid högskolan eller om Statens  ansvarsnämnd inte ska besluta enligt 4 kap. 16 §,
8. om den antagningsordning som anges i 6 kap. 3 § andra  stycket,
9. om en arbetsordning med viktigare föreskrifter om  högskolans övergripande organisation, delegering av  beslutanderätt, handläggning av ärenden och formerna i övrigt  för verksamheten, om inte annat är föreskrivet i lag eller  förordning,
10. om en anställningsordning,
11. om viktigare föreskrifter i övrigt, och
12. i övriga frågor som är av principiell vikt.
Av 2 kap. 8, 10 och 15 §§ framgår att styrelsen också beslutar  om förslag på rektor, utser rektors ställföreträdare och  beslutar om inrättande av en personalansvarsnämnd.
Förordning (2025:320).
3 §
Andra frågor än de som avses i 2 § skall avgöras av rektor, om inte
1. annat är föreskrivet i lag eller förordning, eller
2. styrelsen har beslutat något annat.
Har det i denna förordning eller annars föreskrivits att en viss uppgift ankommer på rektor får dock styrelsen inte ta över den uppgiften. Förordning (1998:1003).
Styrelseärendenas handläggning
4 §
Styrelsen är beslutför när fler än hälften av ledamöterna, bland dem ordföranden och rektor, är närvarande.
Förordning (1997:1123).
4 a §
Styrelsen får uppdra åt ordföranden att efter samråd med rektor fatta beslut om delårsrapport. Förordning (2002:558).
5 §
Om ett styrelseärende är så brådskande att styrelsen inte hinner sammanträda för att behandla det, får ärendet avgöras genom meddelanden mellan ordföranden, rektor och minst så många ledamöter som behövs för beslutförhet. Om detta förfarande inte är lämpligt, får ordföranden efter samråd med rektor själv avgöra ärendet.
Beslut, som fattas enligt första stycket, skall anmälas vid nästa sammanträde med styrelsen. Förordning (1997:1123).
6 §
Ärenden skall avgöras efter föredragning. Förordning
(1998:1003).
Utseende av styrelsens ledamöter
7 §
Andra styrelseledamöter än rektor ska utses för en  bestämd tid, högst tre år. Förordning (2018:1131).
7 a §
Lärarna har rätt att utse tre ledamöter i  styrelsen. Om regeringen beslutar enligt 1 § andra stycket  att styrelsen ska bestå av ordföranden och tio andra  ledamöter, har lärarna rätt att utse två ledamöter i  styrelsen. De ledamöter som lärarna utser ska utses genom val  inom högskolan. Högskolan får meddela närmare föreskrifter om  valförfarandet.
Studenterna har rätt att utse tre ledamöter i styrelsen. Om  regeringen beslutar enligt 1 § andra stycket att styrelsen  ska bestå av ordföranden och tio andra ledamöter, har  studenterna rätt att utse två ledamöter i styrelsen.
Ordföranden och de övriga ledamöter som enligt 2 kap. 4 §  högskolelagen (1992:1434) ska utses av regeringen, utses  efter förslag enligt 7 b §. Förslaget ska föregås av ett  samråd inom och utom högskolan och avse personer med  kompetens och erfarenhet från verksamhet av betydelse för  högskolans uppdrag enligt 1 kap. 2 § högskolelagen. I  förslaget ska en jämn könsfördelning bland ledamöterna  beaktas.
De företrädare för de anställda som enligt 2 kap. 4 § andra  stycket högskolelagen har närvaro- och yttranderätt vid  styrelsens sammanträden utses enligt bestämmelserna i  personalföreträdarförordningen (1987:1101).
Förordning (2018:1131).
7 b §
Ett förslag till ordförande och sådana ledamöter i en  högskolas styrelse som ska utses av regeringen, ska lämnas av  två nomineringspersoner som utses av regeringen, varav en av  personerna efter förslag från högskolan.
Den person som utses efter förslag från högskolan ska ha god  kännedom om den aktuella högskolans verksamhet. Personen får  inte ha något pågående ledningsuppdrag vid högskolan. Den  andra personen ska företräda ett övergripande statligt  intresse.
Nomineringspersonerna ska utses för en bestämd tid, högst tre  år. Tiden för förordnandena får inte vara samma tid som den  som styrelsen är utsedd för.
Ett förslag till ordförande och ledamöter enligt första  stycket får inte avse någon av nomineringspersonerna för den  högskolan. Förordning (2016:745).
Rektor
8 §
Rektor skall anställas genom beslut av regeringen för högst sex år efter förslag av styrelsen för högskolan. Anställningen får förnyas, dock högst två gånger om vardera högst tre år.
Innan styrelsen lämnar sitt förslag skall den höra lärarna, övriga anställda och studenterna på det sätt som styrelsen har bestämt.
I sitt arbete med att föreslå rektor, skall styrelsen så långt möjligt ta fram såväl kvinnliga som manliga kandidater.
Styrelsen skall för regeringen redovisa hur jämställdhetsaspekten har beaktats. Förordning (2002:558).
9 §
Har upphävts genom förordning (1994:1101).
10 §
Rektor ska ha en ställföreträdare som tjänstgör i rektors ställe när han eller hon inte är i tjänst.
Ställföreträdaren ersätter även i övrigt rektor i den utsträckning som rektor bestämmer.
Rektors ställföreträdare ska utses av styrelsen.
Förordning (2010:1064).
11 §
Behörig att vara rektor eller ställföreträdare för rektor är den som uppfyller behörighetskraven för anställning som professor eller lektor. Förordning (2010:1064).
12 §
Har upphävts genom förordning (2004:289).
13 §
Rektor får delegera sina uppgifter, om inte annat är särskilt föreskrivet.
Studentrepresentation
14 §
I 2 kap. 7 § högskolelagen (1992:1434) finns det en bestämmelse om studenternas rätt till representation när beslut fattas eller beredning sker.
Om beslut ska fattas eller beredning ska genomföras av en enda person, ska information lämnas till och samråd ske med en studentrepresentant i god tid före beslutet eller slutförandet av beredningen.
Om beslut ska fattas av en grupp av personer enligt 2 kap.
6 § andra stycket högskolelagen, har studenterna rätt att vara representerade med minst tre ledamöter. Antalet studentrepresentanter i en sådan grupp får dock vara färre om det finns särskilda skäl med hänsyn till det totala antalet ledamöter i gruppen.
I övrigt beslutar en högskola själv om sådan rätt till representation för studenterna som avses i första stycket.
Förordning (2010:1064).
Personalansvarsnämnd
15 §
Styrelsen får inrätta en personalansvarsnämnd med uppgifter enligt 25 § myndighetsförordningen (2007:515).
Rektor ska vara ordförande i en sådan nämnd. Nämnden ska i övrigt bestå av personalföreträdarna och ytterligare högst tre ledamöter som styrelsen utser.
Personalföreträdarna utses enligt föreskrifter i personalföreträdarförordningen (1987:1101).
Förordning (2010:1064).
Högskolebibliotek
16 §
Ett högskolebibliotek ska avgiftsfritt ställa litteratur ur de egna samlingarna till andra högskolebiblioteks förfogande. Förordning (2010:1064).
3 kap. Har upphävts genom förordning (2010:1064).
4 kap. Lärare
Inledande föreskrifter
Anställningar
1 §
Lärare anställs av högskolan. Förordning (2010:1064).
Förenade anställningar
2 §
En högskola får besluta att en anställning som professor,  lektor, biträdande lektor eller en annan anställning som  lärare vid högskolan ska vara förenad med en anställning  utanför högskolan. Förordning (2025:667).
Behörighet och bedömningsgrunder vid anställning
Professorer
3 §
Behörig att anställas som professor inom annat än konstnärlig verksamhet är den som har visat såväl vetenskaplig som pedagogisk skicklighet. Behörig att anställas som professor inom konstnärlig verksamhet är den som har visat såväl konstnärlig som pedagogisk skicklighet.
Som bedömningsgrunder vid anställning av en professor ska graden av sådan skicklighet som är ett krav för behörighet för anställning gälla. Prövningen av den pedagogiska skickligheten ska ägnas lika stor omsorg som prövningen av den vetenskapliga eller konstnärliga skickligheten. Varje högskola bestämmer i övrigt själv vilka bedömningsgrunder som ska tillämpas vid anställning av en professor.
Förordning (2010:1064).
Lektorer
4 §
Behörig att anställas som lektor är
1. inom annat än konstnärlig verksamhet, den som dels har visat pedagogisk skicklighet, dels har avlagt doktorsexamen eller har motsvarande vetenskaplig kompetens eller någon annan yrkesskicklighet som är av betydelse med hänsyn till anställningens ämnesinnehåll och de arbetsuppgifter som ska ingå i anställningen, och
2. inom konstnärlig verksamhet, den som dels har visat pedagogisk skicklighet, dels har avlagt konstnärlig doktorsexamen, visat konstnärlig skicklighet eller har någon annan yrkesskicklighet som är av betydelse med hänsyn till anställningens ämnesinnehåll och de arbetsuppgifter som ska ingå i anställningen.
Som bedömningsgrunder vid anställning av en lektor ska graden av sådan skicklighet som är ett krav för behörighet för anställning gälla. Prövningen av den pedagogiska skickligheten ska ägnas lika stor omsorg som prövningen av andra behörighetsgrundande förhållanden enligt första stycket. Varje högskola bestämmer i övrigt själv vilka bedömningsgrunder som ska tillämpas vid anställning av en lektor. Förordning (2010:1064).
Biträdande lektorer
4 a §
Behörig att anställas som biträdande lektor är den som  har avlagt doktorsexamen eller har motsvarande vetenskaplig  kompetens. Främst bör den komma i fråga som har avlagt  doktorsexamen eller har nått motsvarande kompetens högst fem  eller högst sju år innan tiden för ansökan av anställningen  som biträdande lektor har gått ut. Även den som har avlagt  doktorsexamen eller har uppnått motsvarande kompetens tidigare  kan dock komma i fråga om det finns särskilda skäl. Med  särskilda skäl avses ledighet på grund av sjukdom,  föräldraledighet eller andra liknande omständigheter.
Varje högskola bestämmer själv vilken av tidsgränserna enligt  första stycket som ska gälla inom olika ämnesområden och vilka  bedömningsgrunder som ska tillämpas vid anställning av en  biträdande lektor. Inför en sådan anställning ska högskolan  även ställa upp de bedömningsgrunder som kommer att tillämpas  i ett ärende om befordran till lektor enligt 12 c §.
Förordning (2024:673).
Förfarandet vid anställning
Jämställd representation
5 §
Om en grupp av personer ska lämna förslag på sökande som bör komma i fråga för en anställning som lärare, ska kvinnor och män vara jämställt representerade i gruppen. Detta gäller dock inte om det finns synnerliga skäl.
Förordning (2010:1064).
Sakkunnigbedömning
6 §
Vid anställning av en professor (inbegripet adjungerad professor) ska sakkunnigbedömning om de sökandes skicklighet hämtas in, om det inte är uppenbart obehövligt för prövningen av skickligheten.
Om en bedömning hämtas in från två eller fler personer, ska kvinnor och män vara jämställt representerade. Detta gäller dock inte om det finns synnerliga skäl. Förordning (2010:1064).
Kallelse
7 §
En högskola får kalla en person till anställning som professor om anställningen av personen är av särskild betydelse för en viss verksamhet vid högskolan. Om en högskola kallar en person till anställning, ska skälen för varför anställningen är av särskild betydelse för högskolan dokumenteras.
Endast den som har behörighet för anställningen enligt 3 §
får anställas genom kallelse.
Beslut om att kalla en person till anställning fattas av rektor och får inte delegeras.
Vid anställning genom kallelse behöver inte någon sådan information som avses i 6 § första stycket anställningsförordningen (1994:373) lämnas. Bestämmelserna om sakkunnigbedömning i 6 § ska tillämpas. Förordning (2010:1064).
8 §
Har upphävts genom förordning (2025:667).
Tidsbegränsade anställningar
9 §
En anställning som lärare får tidsbegränsas enligt lagen
(1982:80) om anställningsskydd, om det inte är fråga om anställning som professor, inbegripet adjungerad professor och gästprofessor, eller om inte annat anges i 12 b §. Därutöver gäller 10-12 a §§ i fråga om tidsbegränsning av en anställning.
Förordning (2012:523).
Lärare inom konstnärlig verksamhet
10 §
En lärare inom konstnärlig verksamhet får anställas tills vidare, dock längst fem år. En sådan anställning får förnyas. Den sammanlagda anställningstiden får dock omfatta högst tio år. I fråga om anställningen gäller i övrigt lagen
(1982:80) om anställningsskydd. Förordning (2010:1064).
Adjungerad professor
11 §
En adjungerad professor ska anställas tills vidare, dock längst till en viss tidpunkt. En sådan anställning får förnyas. Den sammanlagda anställningstiden får dock omfatta högst tolv år. I fråga om anställningen gäller i övrigt lagen
(1982:80) om anställningsskydd. Förordning (2010:1064).
Gästprofessor
12 §
En gästprofessor ska anställas tills vidare, dock längst till en viss tidpunkt. En sådan anställning får förnyas. Den sammanlagda anställningstiden får dock omfatta högst fem år.
I fråga om anställningen gäller i övrigt lagen (1982:80) om anställningsskydd. Förordning (2010:1064).
Biträdande lektorer
12 a §
En biträdande lektor får anställas tills vidare, dock  längst under en tid på minst fyra och högst sex år som  bestämts av högskolan före anställningen. Syftet med  anställningen är att läraren ska ges möjlighet att utveckla  sin självständighet som forskare och meritera sig såväl  vetenskapligt som pedagogiskt för att uppfylla kraven på  behörighet för en anställning som lektor.
En anställning enligt första stycket får förnyas, dock högst  sammanlagt två år, om det på grund av den biträdande lektorns  sjukfrånvaro, föräldraledighet eller andra särskilda skäl  krävs ytterligare tid för att uppnå syftet med anställningen.
För en anställning enligt första och andra styckena gäller i  övrigt lagen (1982:80) om anställningsskydd.
Genom kollektivavtal som har slutits eller godkänts av en  central arbetstagarorganisation får det göras undantag från  första och andra styckena. Förordning (2017:844).
12 b §
Om en lärare har haft en tidsbegränsad anställning enligt 12 a § vid en högskola, får avtal om en tidsbegränsad anställning enligt 5 § lagen (1982:80) om anställningsskydd inte träffas mellan högskolan och läraren inom sex månader från det att anställningen enligt 12 a § upphörde.
Genom kollektivavtal som har slutits eller godkänts av en central arbetstagarorganisation får det göras undantag från första stycket. Förordning (2012:523).
Befordran till lektor
12 c §
En biträdande lektor som är anställd enligt 12 a § vid  en högskola ska efter ansökan befordras till lektor vid den  högskolan, om han eller hon
1. har behörighet för en anställning som lektor, och
2. vid en prövning bedöms lämplig för en sådan anställning  enligt de bedömningsgrunder som högskolan enligt 4 a § andra  stycket har bestämt ska tillämpas i ett ärende om befordran  till lektor.
En sådan befordran innebär en tillsvidareanställning som  lektor. Förordning (2017:844).
Beslut i anställningsärenden
13 §
Lärare anställs genom beslut av rektor. Detta gäller  också beslut med anledning av ansökan om befordran som avses  i 12 c §. Beslut som rör anställning av professor får inte  delegeras. Förordning (2017:844).
Bisysslor
14 §
En högskola ska på lämpligt sätt informera sina lärare om vilka bisysslor eller slag av bisysslor som inte är förenliga med 3 kap. 7 § högskolelagen (1992:1434). En högskola ska ge sina lärare råd vid bedömningen av om en viss bisyssla är förenlig med den bestämmelsen. Om en lärare begär det, ska högskolan lämna skriftligt besked i en sådan fråga.
Av 7 a § lagen (1994:260) om offentlig anställning följer att en högskola på lämpligt sätt ska informera sina anställda om vilka slags förhållanden som kan göra en bisyssla otillåten enligt 7 § lagen om offentlig anställning.
Förordning (2010:1064).
15 §
En lärare är skyldig att hålla högskolan informerad om de bisysslor som han eller hon har och som har anknytning till anställningens ämnesområde. Högskolan ska dokumentera informationen. Dokumentationen ska hållas ordnad så att det går att fortlöpande följa vilka bisysslor varje lärare har.
Förordning (2010:1064).
Anställningens upphörande
16 §
I fråga om professorer prövar Statens ansvarsnämnd frågor som avses i 34 § lagen (1994:260) om offentlig anställning och 15 § lagen (1994:261) om fullmaktsanställning. Förordning (2010:1064).
17 §
I andra fall än som avses i 16 § samt 2 kap. 2 § första stycket 6 och 15 § beslutar rektor om att en anställning ska upphöra. Beslut om att en professors anställning ska upphöra får inte delegeras. Förordning (2010:1064).
5 kap. Anställning som doktorand m.m.
Anställning som doktorand
Allmänna föreskrifter
1 §
Högskolorna får ha särskilda anställningar för doktorander för att dessa skall genomföra sin utbildning på forskarnivå.
Förordning (2006:1053).
Arbetsuppgifter
2 §
Den som är anställd som doktorand ska främst ägna sig åt sin egen utbildning.
En anställd får dock i begränsad omfattning arbeta med utbildning, forskning, konstnärlig forskning och administration. Sådant arbete får, innan doktorsexamen eller konstnärlig doktorsexamen har avlagts, inte omfatta mer än 20 procent av full arbetstid. Förordning (2014:1012).
Anställning
3 §
Bara den som antas eller redan har antagits till en utbildning på forskarnivå vid en högskola får anställas som doktorand. Förordning (2006:1053).
3 a §
En anställning som doktorand skall avse arbete på heltid.
Om en doktorand begär det, får anställningen avse arbete på deltid, dock lägst 50 procent av heltid.
Förordning (2002:139).
4 §
En doktorand vars studiefinansiering består av stipendium  ska efter ansökan anställas som doktorand senast när det  enligt den individuella studieplanen återstår en  utbildningstid som motsvarar tre års utbildning på  forskarnivå på heltid som avses leda till doktorsexamen eller  konstnärlig doktorsexamen. Detta gäller dock inte om rektorn  har beslutat att dra in doktorandens resurser enligt 6 kap. 
30 §. Förordning (2017:947).
4 a §
En doktorand vars studiefinansiering består av  stipendium behöver inte anställas enligt 4 § om stipendiet  lämnas inom ramen för
1. ett bistånds- och kapacitetsuppbyggnadsprogram där  stipendier utgör vedertagen finansieringsform med skäliga  stipendievillkor och den antagande högskolan har insyn i  dessa villkor och i hur stipendiet betalas ut, eller
2. ett av Europeiska unionen finansierat program eller andra  samarbeten, där stipendier med skäliga stipendievillkor utgör  en vedertagen finansieringsform och där krav på finansiering  genom anställning blir ett hinder för den antagande  högskolans medverkan. Förordning (2018:525).
5 §
När en doktorand ska anställas ska avseende fästas vid  förmågan att tillgodogöra sig utbildningen på forskarnivå.
Om en doktorand ska anställas i samband med antagning till  utbildningen, ska bestämmelserna i 7 kap. 41 § andra och  tredje styckena om bestämmande av bedömningsgrunder och om  hinder mot företräde tillämpas.
Högskolan ska genom annonsering eller ett likvärdigt  förfarande informera om den lediga anställningen, så att den  som är intresserad av anställningen kan anmäla det till  högskolan inom en viss tid. Informationen behöver dock lämnas  bara om en doktorand ska anställas i samband med antagning  till utbildningen och om det följer av 7 kap. 37 § att  informationen ska lämnas vid antagningen.  Förordning (2017:284).
6 §
Anställning som doktorand sker genom beslut av rektor.
Förordning (1998:80).
Anställningsform
7 §
En anställning som doktorand ska gälla tills vidare, dock längst till en viss tidpunkt och aldrig för längre tid än ett år efter avlagd doktorsexamen eller konstnärlig doktorsexamen.
Den första anställningen får gälla högst ett år.
Anställningen får förnyas med högst två år i taget.
En person får vara anställd som doktorand under sammanlagt högst åtta år. Den sammanlagda anställningstiden får dock inte vara längre än vad som motsvarar utbildning på forskarnivå på heltid under fyra år. Vid studier som ska avslutas med licentiatexamen eller konstnärlig licentiatexamen får den sammanlagda anställningstiden inte vara längre än vad som motsvarar utbildning på forskarnivå på heltid under två år. Från dessa tider ska avräkning göras för den studietid då doktoranden inte har varit anställd som doktorand.
Den sammanlagda anställningstiden får dock vara längre än vad som anges i tredje stycket, om det finns särskilda skäl.
Sådana skäl kan vara ledighet på grund av sjukdom, ledighet för tjänstgöring inom totalförsvaret eller för förtroendeuppdrag inom fackliga organisationer och studentorganisationer eller föräldraledighet.
Förordning (2009:933).
Amanuenser och kliniska assistenter
Allmän föreskrift
8 §
Högskolorna får anställa amanuenser och kliniska  assistenter. Förordning (2017:284).
Arbetsuppgifter
9 §
En anställning som amanuens får motsvara högst 50 procent  av full arbetstid. Arbetet ska omfatta undervisning,  administration eller medverkan i forskning eller konstnärlig  forskning.
En klinisk assistent ska arbeta inom klinisk utbildning och  forskning. Förordning (2017:284).
Anställning
10 §
Bara den som är antagen till utbildning på grundnivå  eller avancerad nivå får anställas som amanuens.
Bara den som har avlagt läkarexamen eller tandläkarexamen  eller som antas eller redan har antagits till utbildning på  forskarnivå inom medicin eller odontologi får anställas som  klinisk assistent. Förordning (2017:284).
11 §
Amanuenser och kliniska assistenter ska anställas genom  beslut av rektor. Förordning (2017:284).
Anställningsform
12 §
Amanuenser och kliniska assistenter ska anställas tills  vidare, dock längst ett år. Sådana anställningar får förnyas.  Den sammanlagda anställningstiden för en amanuens eller en  klinisk assistent får dock omfatta högst tre år.  Förordning (2017:284).
6 kap. Utbildningen
Bestämmelser för all utbildning
Inledande bestämmelse
1 §
I detta kapitel finns det bestämmelser om utbildning  på grundnivå, avancerad nivå och forskarnivå.
I 11 kap. finns bestämmelser om öppen nätbaserad  utbildning. Förordning (2018:1329).
Omfattningen av utbildningen
2 §
Omfattningen av utbildningen skall anges i högskolepoäng där heltidsstudier under ett normalstudieår om 40 veckor motsvarar 60 högskolepoäng. Förordning (2006:1053).
Studievägledning och information
3 §
Studenter ska ges tillgång till studievägledning och yrkesorientering. Högskolan ska se till att den som avser att påbörja en utbildning har tillgång till den information om utbildningen som behövs.
Högskolan ska också se till att en antagningsordning finns tillgänglig. I en antagningsordning tas de föreskrifter in som högskolan tillämpar i fråga om ansökan, behörighet, urval och antagning och om hur beslut fattas och kan överklagas.
Förordning (2010:1064).
Examina
4 §
Inom utbildningen får bara de examina avläggas som anges i  bilaga 2 till denna förordning (examensordningen).
I examensordningen anges det på vilken nivå en viss examen ska  avläggas och vilka krav som ska uppfyllas för en viss examen 
(examensbeskrivning).
I följande förordningar finns avvikande bestämmelser om vilka  krav som ska uppfyllas för förskollärar-, grundlärar-,  ämneslärar- och yrkeslärarexamen och på vilken nivå sådana  examina ska avläggas:
- förordningen (2011:686) om kompletterande pedagogisk  utbildning som leder till ämneslärarexamen,
- förordningen (2011:689) om vissa behörighetsgivande examina  för legitimation som lärare och förskollärare och om  högskoleutbildningar för vidareutbildning av lärare och  pedagogisk personal inom förskolan som leder till lärar- eller  förskollärarexamen,
- förordningen (2016:705) om kompletterande pedagogisk  utbildning som leder till ämneslärarexamen för personer som  har en examen på forskarnivå, och
- förordningen (2021:1336) om försöksverksamhet med  kompletterande pedagogisk utbildning som leder till  grundlärarexamen eller ämneslärarexamen.  Förordning (2021:1338).
5 §
I förordningen (2021:1335) om utbildning till lärare och  förskollärare finns bestämmelser om krav på den utbildning som  ska leda fram till förskollärar-, grundlärar-, ämneslärar- och  yrkeslärarexamen. Bestämmelser som avviker från den  förordningen finns i de förordningar som anges i 4 § tredje  stycket. Förordning (2021:1338).
Tillstånd att utfärda examina
5 a §
I 1 kap. 11-13 §§ högskolelagen (1992:1434) finns det bestämmelser om tillstånd att utfärda examina.
Förordning (2009:933).
5 b §
Tillstånd att utfärda masterexamen får lämnas till universitet och till högskolor inom de områden inom vilka de enligt 5 c § har tillstånd att utfärda generella examina på forskarnivå. Ett sådant tillstånd får även lämnas till en högskola inom ett område där högskolan inte får utfärda examina på forskarnivå, om den vetenskapliga miljön inom området är av sådan kvalitet och omfattning att högskolan kan erbjuda utbildning med nära anknytning till utbildning på forskarnivå. Förordning (2009:933).
5 c §
Tillstånd att utfärda generella examina på forskarnivå får lämnas till andra högskolor än universitet inom ett område, om utbildningen och forskningen vid högskolan har en sådan kvalitet och omfattning att utbildning på forskarnivå inom området kan bedrivas på en hög vetenskaplig nivå och med goda utbildningsmässiga förutsättningar i övrigt. Samma krav gäller för ett beslut enligt 1 kap. 15 § högskolelagen
(1992:1434). Förordning (2009:933).
5 d §
Tillstånd att utfärda konstnärliga examina på forskarnivå får lämnas till universitet och högskolor inom ett område, om den konstnärliga utbildningen, den konstnärliga forskningen och det konstnärliga utvecklingsarbetet vid universitetet eller högskolan har en sådan kvalitet och omfattning att utbildning på forskarnivå inom området kan bedrivas på en hög konstnärlig nivå och med goda utbildningsmässiga förutsättningar i övrigt.
Förordning (2009:933).
5 e §
Tillstånd att utfärda ämneslärarexamen med en viss  inriktning får lämnas till en högskola, om
1. utbildningen vid högskolan ensam eller tillsammans med  utbildning som avses i 3 uppfyller de krav som ställs på  utbildning som leder till en ämneslärarexamen,
2. utbildningen vid högskolan omfattar ämnesstudier i minst  ett undervisningsämne, och
3. utbildningen i det eller de andra undervisningsämnen som  kan krävas för en ämneslärarexamen anordnas av en annan  högskola som har tillstånd att utfärda ämneslärarexamen för  det eller dessa undervisningsämnen eller av ett utländskt  lärosäte som anordnar motsvarande utbildning.
Ordet undervisningsämne har samma betydelse som i 1 kap. 4 §  förordningen (2021:1335) om utbildning till lärare och  förskollärare. Förordning (2024:166).
5 f §
Tillstånd att utfärda ämneslärarexamen med en viss inriktning som kan avläggas efter det att en student har gått igenom utbildning enligt förordningen (2011:686) om kompletterande pedagogisk utbildning som leder till ämneslärarexamen får lämnas till en högskola, om högskolan
1. ska utfärda en sådan examen för studenter som uppfyller kraven för ämneslärarexamen som ställs i nämnda förordning, och
2. har tillstånd att utfärda ämneslärarexamen med samma inriktning enligt 5 e §. Förordning (2011:687).
Tillgodoräknande
6 §
Har upphävts genom förordning (2024:1305).
7 §
En student har rätt att tillgodoräkna sig tidigare  utvecklade kunskaper och färdigheter. Det gäller dock inte, om  det finns en väsentlig skillnad mellan de kunskaper och  färdigheter som studenten åberopar och målen för den  utbildning för vilken de är avsedda att tillgodoräknas.
Kunskaperna och färdigheterna ska vara sådana som studenten  har utvecklat
1. genom att ha gått igenom en högskoleutbildning med godkänt  resultat vid en svensk högskola,
2. genom att ha gått igenom en högskoleutbildning med godkänt  resultat vid en utländsk högskola,
3. genom annan utbildning och som har dokumenterats i en  kvalifikation som anges i bilaga 2 till förordningen 
(2015:545) om referensram för kvalifikationer för livslångt  lärande eller som enligt beslut enligt den förordningen  motsvarar en nivå i referensramen, eller
4. genom annan utbildning eller i yrkesverksamhet.
Förordning (2024:1305).
8 §
Högskolan ska pröva en ansökan om tillgodoräknande enligt 
7 §.
Endast den som är student kan komma i fråga för  tillgodoräknande, om inte annat framgår av lag eller  förordning. Förordning (2024:1305).
Examensbevis
9 §
En student som uppfyller fordringarna för en examen skall på begäran få examensbevis av högskolan.
Förordning (2006:1053).
10 §
I examensbeviset ska högskolan ange
1. en examens benämning,
2. på vilken nivå examen avläggs,
3. om examen ingår i en gemensam examen som avses i 1 kap.
17 § högskolelagen (1992:1434),
4. vilka kurser som ingår i en examen på grundnivå och avancerad nivå, och
5. vid vilken högskola som kurser enligt 4, eller motsvarande del av en utbildning på forskarnivå, har genomgåtts.
I examensbeviset får översättningen av examensbenämningen till ett eller flera språk anges. Förordning (2011:687).
10 a §
Till examensbeviset ska det fogas
1. en bilaga som beskriver utbildningen och dess plats i utbildningssystemet, och
2. när det gäller yrkeslärarexamen, en bilaga som anger vilka kvalificerade och relevanta yrkeskunskaper som har legat till grund för den särskilda behörigheten enligt 4 § förordningen
(2010:2021) om tillträde till utbildning som leder till yrkeslärarexamen och de föreskrifter som har meddelats i anslutning till den paragrafen.
Universitets- och högskolerådet får meddela närmare föreskrifter om vad bilagorna enligt första stycket ska innehålla. Förordning (2012:712).
11 §
Om ett examensbevis ska avse utbildning vid mer än en högskola, ska beviset utfärdas av den högskola där studenten har slutfört sin utbildning. Detta gäller dock inte om de berörda högskolorna i det enskilda fallet har kommit överens om något annat eller om högskolorna tillsammans ska utfärda en gemensam examen enligt 1 kap. 17 § högskolelagen
(1992:1434). Förordning (2009:1068).
Gemensam examen
11 a §
En högskola får delta i ett utbildningssamarbete som anges i 1 kap. 17 § andra stycket högskolelagen (1992:1434)
bara om samarbetet grundas på en skriftlig överenskommelse.
En sådan överenskommelse får en högskola, som anges i bilagan till högskolelagen, ingå med
1. en annan högskola som omfattas av högskolelagen,
2. en enskild utbildningsanordnare som har tillstånd att utfärda examina enligt lagen (1993:792) om tillstånd att utfärda vissa examina, eller
3. ett utländskt lärosäte som inte är en fysisk person.
Förordning (2009:1068).
11 b §
En högskola som avses i 11 a § får ingå en överenskommelse som anges i samma paragraf bara om villkoren i andra och tredje styckena är uppfyllda.
Högskolan ska genom överenskommelsen ha säkerställt att
1. varje del av utbildningen anordnas av något av de lärosäten som ingår i utbildningssamarbetet, och
2. även de delar av utbildningen som anordnas av ett annat lärosäte än högskolan vilar på vetenskaplig eller konstnärlig grund och på beprövad erfarenhet samt bedrivs så att en hög kvalitet nås i utbildningen.
Av överenskommelsen ska det framgå
1. vilken del av utbildningen som högskolan ska anordna,
2. vilken del av utbildningen ett annat lärosäte ska anordna,
3. vid vilket eller vilka av de lärosäten som anordnar en del av utbildningen en sökande till utbildningen ska antas,
4. att högskolan får anta sökande bara till den del av utbildningen som högskolan ska anordna,
5. när en studerande som har antagits till en del av utbildningen av ett annat lärosäte ska anses vara student enligt 11 c §,
6. att den del av utbildningen som en student har gått igenom med godkänt resultat vid ett annat lärosäte ska tillgodoräknas honom eller henne för utbildning vid högskolan utan särskild prövning,
7. vilken examen utbildningen kan leda till vid respektive lärosäte, och
8. övriga villkor som är nödvändiga för att utbildningen ska kunna genomföras. Förordning (2009:1068).
11 c §
En studerande som har antagits av ett annat lärosäte till en del av en utbildning som omfattas av en sådan överenskommelse som anges i 11 a §, ska anses vara student som är antagen av den högskola som har ingått överenskommelsen när han eller hon inom ramen för utbildningen bedriver studier där. Detta gäller bara om
1. det andra lärosätet anordnar den delen av utbildningen som lärosätet har antagit den studerande till, och
2. den studerande enligt överenskommelsen inte också ska antas av högskolan. Förordning (2009:1068).
11 d §
En del av en utbildning som omfattas av en sådan överenskommelse som anges i 11 a § och som en student har gått igenom med godkänt resultat vid ett annat lärosäte ska tillgodoräknas honom eller henne för utbildning vid den högskola som har ingått överenskommelsen utan särskild prövning. Förordning (2009:1068).
11 e §
En högskola som avses i 11 a § får utfärda en gemensam examen bara om
1. studenten har gått igenom en utbildning som omfattas av en överenskommelse som anges i samma paragraf samt uppfyllt kraven för examen vid högskolan och vid minst ett annat lärosäte som har anordnat en del av utbildningen,
2. varje lärosäte som utfärdar en examen, som ingår i den gemensamma examen, får utfärda den examen som lärosätet utfärdar,
3. varje examen som ingår i den gemensamma examen och som utfärdas av en högskola som omfattas av högskolelagen
(1992:1434) eller av en enskild utbildningsanordnare avser samma examen som högskolans, och
4. varje examen som ingår i den gemensamma examen och som utfärdas av ett utländskt lärosäte är på motsvarande nivå som högskolans examen. Förordning (2009:1068).
11 f §
När en högskola som avses i 11 a § utfärdar en gemensam examen tillsammans med ett annat lärosäte får högskolan utfärda sitt examensbevis i samma dokument som det andra lärosätet utfärdar sitt examensbevis i.
Förordning (2009:1068).
12 §
Har upphävts genom förordning (2010:1064).
Utbildning på grundnivå och avancerad nivå
Kurser och program
13 §
All utbildning på grundnivå och avancerad nivå skall bedrivas i form av kurser. Kurser får sammanföras till utbildningsprogram. Förordning (2006:1053).
Kursplan
14 §
För en kurs skall det finnas en kursplan.
Förordning (2006:1053).
15 §
I kursplanen ska följande anges: kursens nivå, antal högskolepoäng, mål, krav på särskild behörighet, formerna för bedömning av studenternas prestationer och de övriga föreskrifter som behövs. Förordning (2010:1064).
Utbildningsplan
16 §
För utbildningsprogram skall det finnas en utbildningsplan. Av 14 § framgår att det för kurserna inom programmet skall finnas kursplaner. Förordning (2006:1053).
17 §
I utbildningsplanen ska följande anges: de kurser som programmet omfattar, kraven på särskild behörighet och de övriga föreskrifter som behövs. Förordning (2010:1064).
Omfattningen av vissa utbildningar
17 a §
I bilaga 4 till denna förordning anges det minsta antal  timmar utbildning enligt Europaparlamentets och rådets  direktiv 2005/36/EG av den 7 september 2005 om erkännande av  yrkeskvalifikationer, i lydelsen enligt Europaparlamentets och  rådets direktiv 2013/55/EU (yrkeskvalifikationsdirektivet),  som utbildningar som leder till vissa yrkesexamina ska  omfatta. Förordning (2023:34).
Betyg
18 §
Betyg ska sättas på en genomgången kurs om inte högskolan  föreskriver något annat. Högskolan får föreskriva vilket  betygssystem som ska användas.
Särskilda bestämmelser om betyg för en helt eller delvis  verksamhetsförlagd kurs inom utbildning som leder till  förskollärar-, grundlärar-, ämneslärar- eller yrkeslärarexamen  finns i förordningen (2021:1335) om utbildning till lärare och  förskollärare.
Ett betyg enligt första eller andra stycket ska beslutas av en  av högskolan särskilt utsedd lärare (examinator).
Förordning (2021:1338).
19 §
Har upphävts genom förordning (2010:1064).
Kursbevis
20 §
En student som har fått en kurs godkänd skall på begäran få kursbevis av högskolan.
Om kursbeviset skall avse utbildning vid mer än en högskola, skall beviset utfärdas av den högskola där studenten har slutfört kursen. Detta gäller dock inte om de berörda högskolorna i det enskilda fallet har kommit överens om något annat. Förordning (2006:1053).
Antal prov m.m.
21 §
Om en högskola begränsar det antal tillfällen som en student får genomgå prov för att få godkänt resultat på en kurs eller del av en kurs, skall antalet tillfällen bestämmas till minst fem. Om godkänt resultat på en kurs eller del av en kurs förutsätter att studenten genomgått praktik eller motsvarande utbildning med godkänt resultat, skall antalet praktik- eller motsvarande utbildningsperioder bestämmas till minst två.
Förordning (2006:1053).
22 §
En student, som utan godkänt resultat har genomgått två prov för en kurs eller en del av en kurs, har rätt att få en annan examinator utsedd, om inte särskilda skäl talar mot det.
Förordning (2006:1053).
Rättelse av betyg
23 §
Ett beslut enligt 36 § förvaltningslagen (2017:900)  om rättelse av skrivfel och liknande i fråga om ett betyg ska  fattas av en examinator. Förordning (2018:957).
Omprövning av betyg
24 §
Finner en examinator att ett beslut om betyg är uppenbart oriktigt på grund av nya omständigheter eller av någon annan anledning, skall han eller hon ändra beslutet, om det kan ske snabbt och enkelt och om det inte innebär att betyget sänks.
Förordning (2006:1053).
Utbildning på forskarnivå
Ämnen
25 §
Ett universitet och en högskola som får utfärda examina på forskarnivå ska besluta om ämnen som utbildning på forskarnivå ska anordnas i. Förordning (2010:1064).
Allmän studieplan
26 §
För varje ämne som utbildning på forskarnivå anordnas i ska det finnas en allmän studieplan. Förordning (2010:1064).
27 §
I en allmän studieplan ska följande anges: det huvudsakliga innehållet i utbildningen, krav på särskild behörighet och de övriga föreskrifter som behövs.
Förordning (2010:1064).
Handledning
28 §
För varje doktorand ska det utses minst två handledare.
En av dem ska utses till huvudhandledare. Doktoranden har rätt till handledning under utbildningen så länge inte rektor med stöd av 30 § beslutar något annat.
En doktorand som begär det ska få byta handledare.
Förordning (2010:1064).
Individuell studieplan
29 §
För varje doktorand ska det upprättas en individuell studieplan. Planen ska innehålla högskolans och doktorandens åtaganden och en tidsplan för doktorandens utbildning. Planen ska beslutas efter samråd med doktoranden och hans eller hennes handledare.
Den individuella studieplanen ska regelbundet följas upp och efter samråd med doktoranden och hans eller hennes handledare ändras av högskolan i den utsträckning som behövs.
Utbildningstiden får förlängas bara om det finns särskilda skäl för det. Sådana skäl kan vara ledighet på grund av sjukdom, ledighet för tjänstgöring inom totalförsvaret eller för förtroendeuppdrag inom fackliga organisationer och studentorganisationer eller föräldraledighet.
Förordning (2010:1064).
Rätt till handledning och andra resurser
30 §
Om en doktorand i väsentlig utsträckning åsidosätter sina åtaganden enligt den individuella studieplanen, ska rektor besluta att doktoranden inte längre ska ha rätt till handledning och andra resurser för utbildningen. Innan ett sådant beslut fattas ska doktoranden och hans eller hennes handledare ges möjlighet att yttra sig. Prövningen ska göras på grundval av deras redogörelser och annan utredning som är tillgänglig. Vid bedömningen ska det vägas in om högskolan har fullgjort sina egna åtaganden enligt den individuella studieplanen. Beslutet ska vara skriftligt och motiverat.
Resurserna får inte dras in för den tid då doktoranden är anställd som doktorand eller får utbildningsbidrag för doktorander. Förordning (2010:1064).
31 §
Om resurserna för utbildningen har dragits in enligt 30 §, kan doktoranden efter ansökan hos rektor få tillbaka sin rätt till handledning och andra resurser. Doktoranden måste då genom att visa upp ett tillkommande studieresultat av beaktansvärd kvalitet och omfattning eller på något annat sätt göra sannolikt att han eller hon kan fullgöra sina återstående åtaganden enligt den individuella studieplanen.
Förordning (2010:1064).
Betyg på prov
32 §
Prov som ingår i utbildning på forskarnivå ska bedömas enligt det betygssystem som högskolan föreskriver.
Betyget ska bestämmas av en av högskolan särskilt utsedd lärare (examinator). Förordning (2010:1064).
Disputation och betyg på doktorsavhandlingen
33 §
Av examensbeskrivningen för doktorsexamen och konstnärlig doktorsexamen framgår att det för dessa examina krävs bland annat en godkänd doktorsavhandling.
Doktorsavhandlingen ska ha försvarats muntligen vid en offentlig disputation. Vid disputationen ska det finnas en opponent. Förordning (2010:1064).
34 §
Vid betygssättning av doktorsavhandlingen ska minst en person delta som inte är verksam vid den högskola där doktoranden examineras. Förordning (2010:1064).
35 §
Högskolan får meddela föreskrifter om det betygssystem som ska användas och om disputationen och betygssättningen i övrigt. Förordning (2010:1064).
Delegering
36 §
Rektor får inte delegera beslut enligt 30 och 31 §§.
Förordning (2010:1064).
37 §
Har upphävts genom förordning (2010:1064).
38 §
Har upphävts genom förordning (2010:1064).
39 §
Har upphävts genom förordning (2010:1064).
40 §
Har upphävts genom förordning (2010:1064).
41 §
Har upphävts genom förordning (2010:1064).
42 §
Har upphävts genom förordning (2010:1064).
43 §
Har upphävts genom förordning (2010:1064).
44 §
Har upphävts genom förordning (2010:1064).
45 §
Har upphävts genom förordning (2010:1064).
46 §
Har upphävts genom förordning (2010:1064).
47 §
Har upphävts genom förordning (2010:1064).
48 §
Har upphävts genom förordning (2010:1064).
49 §
Har upphävts genom förordning (2010:1064).
7 kap. Tillträde till utbildningen
Gemensamma bestämmelser för tillträde till utbildning på grundnivå eller avancerad nivå
1 §
Antagning till utbildning på grundnivå eller avancerad nivå skall avse en kurs eller ett utbildningsprogram.
Förordning (2006:1053).
2 §
För att bli antagen krävs det att sökanden har grundläggande behörighet och dessutom den särskilda behörighet som kan vara föreskriven.
I 5-8 §§ förordningen (2010:543) om anmälningsavgift och studieavgift vid universitet och högskolor finns det bestämmelser om att betalning av studieavgift i vissa fall är en förutsättning för antagning. Förordning (2010:544).
3 §
Om det finns särskilda skäl, får högskolan besluta om undantag från något eller några behörighetsvillkor. En högskola skall göra undantag från något eller några behörighetsvillkor, om sökanden har förutsättningar att tillgodogöra sig utbildningen utan att uppfylla behörighetsvillkoren.
Förordning (2006:1053).
4 §
Den som vill antas till utbildning på grundnivå eller  avancerad nivå ska anmäla det inom den tid och i den ordning  som högskolan bestämmer.
I 2 och 3 §§ förordningen (2010:543) om anmälningsavgift och  studieavgift vid universitet och högskolor finns det  bestämmelser om att betalning av anmälningsavgift i vissa  fall är en förutsättning för att anmälan ska prövas.
Frågor om antagning avgörs av högskolan.  Förordning (2018:957).
4 a §
En högskola får besluta att sökande som omfattas av studieavgiftsskyldighet enligt förordningen (2010:543) om anmälningsavgift och studieavgift vid universitet och högskolor bara får antas till en utbildning vid separata antagningar.
Högskolan bestämmer hur många separata antagningar som ska anordnas till en utbildning. Förordning (2014:37).
Tillträde till utbildning som påbörjas på grundnivå och som vänder sig till nybörjare
Grundläggande behörighet
5 §
Grundläggande behörighet till utbildning som påbörjas  på grundnivå och vänder sig till nybörjare har den som har
1. kunskaper inom det svenska och det engelska språket,
2. ett vetenskapligt förhållningssätt,
3. förmåga att kunna belysa frågor ur flera perspektiv,
4. problemlösningsförmåga,
5. förmåga att kunna dra slutsatser och argumentera för  dessa, och
6. övrig kompetens som är nödvändig för att kunna  tillgodogöra sig sådan utbildning.
En sökande ska anses ha nödvändiga kompetenser enligt första  stycket 1-6 i de fall som anges i 5 a och 5 b §§.
Universitets- och högskolerådet får meddela närmare  föreskrifter om de kompetenser som anges i första stycket 
1-6. Förordning (2018:1503).
5 a §
En sökande ska anses ha sådana nödvändiga kompetenser  som anges i 5 § om sökanden
1. har avlagt en högskoleförberedande examen i gymnasieskolan  eller inom kommunal vuxenutbildning på gymnasial nivå,
2. har avlagt en yrkesexamen i gymnasieskolan eller inom  kommunal vuxenutbildning på gymnasial nivå samt har lägst  betyget E i ämnena svenska eller svenska som andraspråk och  engelska på den nivå i respektive ämne som krävs för en  högskoleförberedande examen i gymnasieskolan,
3. har en svensk eller utländsk utbildning som motsvarar  kraven i 1 eller 2,
4. är bosatt i Danmark, Finland, Island eller Norge och där är  behörig till högre utbildning,
5. enligt äldre bestämmelser har uppfyllt kraven för  grundläggande behörighet till grundläggande högskoleutbildning  eller utbildning som påbörjas på grundnivå, eller
6. har godkänt resultat på ett sådant behörighetsprov som  anges i förordningen (2018:1510) om försöksverksamhet med  behörighetsprov för tillträde till högskoleutbildning.
Universitets- och högskolerådet får meddela närmare  föreskrifter om kraven i första stycket 3.
Förordning (2024:914).
5 b §
Utöver vad som följer av 5 a § kan en sökande visa  att han eller hon har sådana nödvändiga kompetenser som anges  i 5 § genom svensk eller utländsk utbildning, praktisk  erfarenhet eller på grund av någon annan omständighet.  Förordning (2018:1503).
6 §
Den som har annat modersmål än svenska, danska,  färöiska, isländska eller norska ska ha de kunskaper i  svenska som behövs för att anses ha grundläggande behörighet.
Universitets- och högskolerådet får meddela närmare  föreskrifter om kravet i första stycket. Den som har finska  som modersmål och har haft svenska som ämne i finskt  gymnasium eller motsvarande finsk skolform under tre år eller  mer ska dock anses ha de kunskaper i svenska som behövs.  Förordning (2018:1503).
7 §
Har upphävts genom förordning (2007:644).
Särskild behörighet
8 §
De krav på särskild behörighet som ställs ska vara helt  nödvändiga för att studenten ska kunna tillgodogöra sig  utbildningen. Kraven får avse
1. kunskaper från ett eller flera ämnen med angiven nivå i  respektive ämne i gymnasieskolan eller motsvarande kunskaper,
2. godkänt resultat på ett konstnärligt prov för en utbildning  som leder till en konstnärlig examen,
3. lämplighet enligt vad som anges i 9 b §,
4. anställning när det gäller arbetsintegrerad lärarutbildning  som anordnas med särskilda medel enligt vad som anges i 9 c §,  eller
5. andra villkor enligt vad som anges i 11 § första stycket 2.
Särskild behörighet har också den som genom svensk eller  utländsk utbildning, praktisk erfarenhet eller på grund av  någon annan omständighet har förutsättningar att tillgodogöra  sig utbildningen. Förordning (2024:1304).
9 §
Universitets- och högskolerådet får meddela  föreskrifter om vilka krav på särskild behörighet enligt 8 §  första stycket 1 som ska gälla för ett utbildningsprogram som  vänder sig till nybörjare och som leder till en sådan  yrkesexamen eller konstnärlig examen som anges i bilaga 2  till denna förordning. Förordning (2018:1503).
9 a §
När det gäller utbildningsprogram som vänder sig  till nybörjare och som leder till en sådan konstnärlig examen  som anges i bilaga 2 till denna förordning får en högskola  meddela föreskrifter som innebär att det för särskild  behörighet till utbildningsprogrammet, krävs godkänt resultat  på ett konstnärligt prov enligt 8 § första stycket 2 i  stället för sådana krav som universitets- och högskolerådet  har meddelat föreskrifter om enligt 9 §.  Förordning (2018:1503).
9 b §
När det gäller utbildningsprogram som börjar på  grundnivå och som leder till en förskollärar-, grundlärar-  eller ämneslärarexamen får en högskola meddela föreskrifter  som innebär att det för särskild behörighet till  utbildningsprogrammet ställs krav på att den sökande är  lämplig för utbildningen. Kraven ska avse den sökandes förmåga  att tillgodogöra sig sådana utbildningsmoment som har en  direkt anknytning till den kommande yrkesutövningen som  förskollärare eller lärare. Kraven ska gälla utöver andra krav  på särskild behörighet som enligt 8 och 9 §§ ställs för  tillträde till utbildningsprogrammet. Förordning (2024:1304).
9 c §
När det gäller utbildningsprogram inom arbetsintegrerad  lärarutbildning som anordnas med särskilda medel får en  högskola meddela föreskrifter som innebär att det för särskild  behörighet till utbildningsprogrammet ställs krav på att den  sökande innan utbildningen påbörjas har anställning som lärare  i skolväsendet. Kravet ska gälla utöver andra krav på särskild  behörighet som enligt 8 och 9 §§ ställs för tillträde till  utbildningsprogrammet.
I 37 § andra stycket 1 förvaltningslagen (2017:900) finns  bestämmelser om att ett beslut som till sin karaktär är  gynnande för någon enskild får ändras till den enskildes  nackdel om det framgår av beslutet eller de föreskrifter som  det grundats på att beslutet under vissa förutsättningar får  återkallas. Förordning (2024:1304).
10 §
Högskolan får, i den utsträckning det ställs krav på  särskild behörighet, meddela föreskrifter om vilka krav enligt 
8 § första stycket 1 som ska gälla för andra utbildningar än  de som avses i 9 §.
Universitets- och högskolerådet får meddela föreskrifter om  vilka ämnen i gymnasieskolan och vilka nivåer i dessa ämnen  som kraven får avse. Förordning (2024:914).
10 a §
Har betecknats 7 kap. 9 § genom förordning (2018:1503).
11 §
Om det finns särskilda skäl får en högskola, för  tillträde till en viss utbildning, meddela föreskrifter om
1. krav på kunskaper från andra nivåer i ämnen eller andra  ämnen i gymnasieskolan eller motsvarande kunskaper än de som  följer av 9 § eller 10 § andra stycket, eller
2. krav på andra villkor än kunskaper från ett eller flera  ämnen i gymnasieskolan eller motsvarande kunskaper om de  betingas av utbildningen eller är av betydelse för det  yrkesområde som utbildningen förbereder för.
Om krav uppställs enligt första stycket 1 på kunskaper från  andra ämnen i gymnasieskolan eller motsvarande kunskaper än de  som följer av 9 § eller 10 § andra stycket ska det även anges  vilken nivå kravet avser.
Innan högskolan meddelar föreskrifterna ska Universitets- och  högskolerådet ges tillfälle att yttra sig över högskolans  förslag. Förordning (2024:914).
Urval - urvalsgrunder
12 §
Vid urval ska hänsyn tas till de sökandes meriter.
Urvalsgrunder är
1. betyg,
2. resultat från högskoleprovet enligt 20 § och
3. urvalsgrunder som avses i 23 §.
Förordning (2018:1503).
12 a §
Vid i övrigt likvärdiga meriter inom  urvalsgrunderna enligt 12 § andra stycket 1 och 3 får urval  också göras genom
1. resultat från högskoleprovet enligt 20 §,
2. annat prov än högskoleprovet,
3. intervjuer, eller
4. lottning.
Vid i övrigt likvärdiga meriter inom urvalsgrunden enligt 
12 § andra stycket 2 får urval också göras genom
1. annat prov än högskoleprovet,
2. intervjuer, eller
3. lottning.
Efter det att lottning har använts får urval inte göras  enligt övriga punkter i första eller andra stycket.  Förordning (2018:1503).
Urval - platsfördelning
13 §
Vid urval till en utbildning ska platserna fördelas med
1. minst en tredjedel på grundval av betyg,
2. minst en tredjedel på grundval av resultat från högskoleprovet, och
3. högst en tredjedel på grundval av de av högskolan enligt 23 § bestämda urvalsgrunderna.
Vissa närmare bestämmelser om platsfördelning på grundval av betyg finns i bilaga 3 till denna förordning. För övriga sökande med betyg som inte omfattas av bilagan får Universitets- och högskolerådet meddela föreskrifter om i vilken av de grupper som anges i bilaga 3 punkten 1 som platsfördelning ska ske. Förordning (2012:712).
14 §
Vid antagning till en utbildning som leder till en  konstnärlig examen får högskolan trots vad som anges i 13 §  fördela samtliga platser på grundval av sådana andra  särskilda prov som avses i 23 §, eventuellt i kombination med  andra urvalsgrunder enligt 12 §. Förordning (2018:1503).
15 §
Universitets- och högskolerådet får medge att en  högskola vid urval till en viss utbildning får göra en annan  platsfördelning än den som anges i 13 § och fördela platserna  på annat sätt på grundval av de urvalsgrunder som anges i 
12 § om det finns särskilda skäl, exempelvis då högskoleprovet  bedöms ha en låg prognostiserande förmåga och det råder låg  konkurrens i högskoleprovsurvalet. En viss andel av platserna  ska dock alltid fördelas på grundval av betyg och resultat  från högskoleprovet. Ett medgivande ska avse ett eller flera  bestämda antagningstillfällen. Förordning (2018:1503).
15 a §
Universitets- och högskolerådet får medge att en  högskola vid urval till en utbildning med konstnärlig  inriktning får fördela samtliga platser på grundval av sådana  särskilda prov som avses i 23 §, eventuellt i kombination med  andra urvalsgrunder enligt 12 §. Förordning (2018:1503).
16 §
En högskola får i enstaka fall göra avsteg från 12 och 13 §§. Detta får dock ske bara om en sökandes meriter inte kan bedömas på lämpligt sätt enligt de urvalsgrunder som anges i 12 § och om sökanden genom tidigare utbildning, arbetslivserfarenhet eller någon annan omständighet har särskilda kunskaper eller annars särskilda förutsättningar för utbildningen. Förordning (2006:1053).
Urval - förtur
17 §
Vid antagning till en kurs som vänder sig till nybörjare får högskolan utan hinder av 12 och 13 §§ ge förtur åt sökande som redan är studenter vid den högskolan.
Förordning (2006:1053).
Urval - betyg
18 §
Vissa bestämmelser om hur betyg ska värderas finns i  bilaga 3 till denna förordning.
Vissa nivåer i ämnen från gymnasial utbildning är särskilt  meriterande vid urval. De nivåer som är särskilt meriterande i  respektive ämne är nivåer som inte utgör krav på grundläggande  eller särskild behörighet och som utgör en fördjupning i
1. moderna språk,
2. svenskt teckenspråk för hörande,
3. engelska, och
4. matematik.
Universitets- och högskolerådet får meddela de föreskrifter i  övrigt som behövs för meritvärdering av betyg.  Förordning (2024:914).
18 a §
Har upphävts genom förordning (2011:1020).
19 §
Universitets- och högskolerådet får meddela  föreskrifter om vad betyg utfärdade enligt äldre bestämmelser  och betyg från utländsk utbildning ska anses motsvara i  förhållande till en högskoleförberedande examen eller  yrkesexamen i gymnasieskolan eller inom kommunal  vuxenutbildning på gymnasial nivå. Förordning (2018:1503).
Urval - högskoleprovet
20 §
För alla högskolor i Sverige ska det finnas ett gemensamt  högskoleprov. Ett resultat på högskoleprovet är giltigt till  utgången av det kalenderhalvår som infaller åtta år efter  provtillfället.
Universitets- och högskolerådet ansvarar för att
- provet tas fram,
- minst ett prov genomförs under varje kalenderhalvår, och
- resultat på provet beslutas.
Universitets- och högskolerådet ska samråda om genomförandet  av provet med de högskolor som ska använda provet som  urvalsgrund. Sådana högskolor ska bistå Universitets- och  högskolerådet vid genomförandet av provet.  Förordning (2022:341).
20 a §
Har upphävts genom förordning (2022:340).
21 §
Den som vill delta i högskoleprovet ska
1. ha fyllt eller fylla 18 år det kalenderår då provet  genomförs, och
2. betala en avgift på 550 kronor i samband med anmälan till  provet.
Det som anges i första stycket 1 gäller inte för den som
1. är elev i gymnasieskolan och läser på vårterminen det andra  läsåret eller senare, eller
2. har en gymnasieexamen eller ett studiebevis från ett  nationellt program i gymnasieskolan eller med godkänt resultat  har fullföljt utbildning som motsvarar gymnasieskolan.
Förordning (2023:83).
21 a §
Den som genom användning av otillåtna hjälpmedel eller  på annat sätt försöker vilseleda vid högskoleprov ska
1. inte få något resultat på provet, och
2. stängas av från deltagande i provet under en period av två  år från tidpunkten för försöket.
Beslut enligt första stycket fattas av Universitets- och  högskolerådet. Förordning (2022:1219).
22 §
Universitets- och högskolerådet får meddela ytterligare  föreskrifter om högskoleprovet. Förordning (2016:846).
Urval - av högskolan bestämda urvalsgrunder
23 §
En högskola får bestämma urvalsgrunder i den  utsträckning som följer av 13 § första stycket 3. En av  högskolan bestämd urvalsgrund ska bestå av sakliga  omständigheter som är av betydelse för utbildningen.  Förordning (2018:1503).
Tillträde till utbildning som påbörjas på grundnivå och som vänder sig till andra än nybörjare
Grundläggande behörighet
24 §
Grundläggande behörighet till utbildning som  påbörjas på grundnivå och som vänder sig till andra än  nybörjare har den som uppfyller kraven på grundläggande  behörighet enligt 5-6 §§. Förordning (2018:1503).
Särskild behörighet
25 §
De krav på särskild behörighet som ställs ska vara helt  nödvändiga för att studenten ska kunna tillgodogöra sig  utbildningen. Kraven får avse
1. kunskaper från ett eller flera ämnen med angiven nivå i  respektive ämne i gymnasieskolan eller motsvarande kunskaper,
2. kunskaper från en eller flera högskolekurser, och
3. andra villkor som betingas av utbildningen eller är av  betydelse för det yrkesområde som utbildningen förbereder för.
Högskolan får bestämma vilka krav enligt första stycket som  ska ställas.
Särskild behörighet har också den som genom svensk eller  utländsk utbildning, praktisk erfarenhet eller på grund av  någon annan omständighet har förutsättningar att tillgodogöra  sig utbildningen. Förordning (2024:914).
Urval
26 §
Vid urval ska hänsyn tas till de sökandes meriter.
Urvalsgrunder är
1. betyg,
2. resultat från högskoleprovet som avses i 20 §,
3. tidigare utbildning, och
4. urvalsgrunder som avses i 23 §.
Högskolan får bestämma vilka urvalsgrunder enligt andra  stycket som ska användas och vilken platsfördelning som ska  göras.
Vid i övrigt likvärdiga meriter får urval också göras enligt  vad som anges i 12 a §. Förordning (2018:1503).
27 §
En högskola får i enstaka fall göra avsteg från 26 §.
Detta får dock ske bara om en sökandes meriter inte kan bedömas på lämpligt sätt enligt de urvalsgrunder som anges i 26 § och om sökanden genom tidigare utbildning, arbetslivserfarenhet eller någon annan omständighet har särskilda kunskaper eller annars särskilda förutsättningar för utbildningen.
Förordning (2006:1053).
Tillträde till utbildning på avancerad nivå
Grundläggande behörighet
28 §
Grundläggande behörighet till ett  utbildningsprogram som leder till en generell eller  konstnärlig examen på avancerad nivå har den som
1. har en examen på grundnivå som omfattar minst 180  högskolepoäng eller motsvarande utländsk examen, eller
2. genom svensk eller utländsk utbildning, praktisk  erfarenhet eller på grund av någon annan omständighet har  förutsättningar att tillgodogöra sig utbildning på avancerad  nivå.
Undantag får göras från kravet på en examen i första stycket 
1, om en sökande bedöms kunna uppfylla fordringarna för en  sådan examen men examensbevis på grund av särskilda  omständigheter inte har hunnit utfärdas.  Förordning (2018:1503).
29 §
Grundläggande behörighet till ett utbildningsprogram som leder till en sådan yrkesexamen på avancerad nivå som enligt examensordningen förutsätter viss legitimation eller viss tidigare avlagd examen har den som fått angiven legitimation eller avlagt angiven examen. Grundläggande behörighet har även den som har förutsättningar enligt 28 § första stycket 2. Detta gäller dock inte i fråga om utbildningsprogram som leder till en sådan yrkesexamen som förutsätter legitimation.
Förordning (2006:1053).
30 §
Grundläggande behörighet till annan utbildning på avancerad nivå än som avses i 28 och 29 §§ har den som genomgått utbildning på grundnivå eller har förutsättningar enligt 28 § första stycket 2. Förordning (2006:1053).
Särskild behörighet
31 §
De krav på särskild behörighet som ställs skall vara helt nödvändiga för att studenten skall kunna tillgodogöra sig utbildningen. Kraven får avse
1. kunskaper från en eller flera högskolekurser, och
2. andra villkor som betingas av utbildningen eller är av betydelse för det yrkesområde som utbildningen förbereder för.
Högskolan får bestämma vilka krav enligt första stycket som skall ställas.
Särskild behörighet har också den som genom svensk eller utländsk utbildning, praktisk erfarenhet eller på grund av någon annan omständighet har förutsättningar att tillgodogöra sig utbildningen. Förordning (2006:1053).
31 a §
För tillträde till utbildning som leder till speciallärar- eller specialpedagogexamen får de krav som ställs upp med stöd av 31 § inte omfatta krav på ett självständigt arbete (examensarbete) eller motsvarande.
Förordning (2012:188).
Urval
32 §
Urval skall göras enligt vad som anges i 26 och 27 §§.
Förordning (2006:1053).
Urval vid tillträde till utbildning som påbörjas på grundläggande nivå och avancerad nivå vid separat antagning
32 a §
Vid separat antagning enligt 4 a § ska i fråga om urval andra och tredje styckena tillämpas i stället för bestämmelserna  om urval i 12-23, 26, 27 och 32 §§.
Vid urval ska högskolan ta hänsyn till de sökandes meriter.
Högskolan får meddela föreskrifter om vilka urvalsgrunder som ska användas och vilken platsfördelning som ska göras.
Urvalsgrunderna ska bestå av sakliga omständigheter som är av betydelse för utbildningen. Vid i övrigt likvärdiga meriter får urval också göras genom prov eller intervjuer eller genom lottning. Urval genom prov eller intervjuer får dock inte göras efter det att lottning har använts.
Förordning (2014:37).
Anstånd med studier och studieuppehåll för utbildning på grundnivå eller avancerad nivå
33 §
Om det finns särskilda skäl, får en högskola i enskilda fall besluta att den som är antagen till utbildning på grundnivå eller avancerad nivå vid högskolan
1. får anstånd med att påbörja studierna, eller
2. får fortsätta sina studier efter studieuppehåll.
Det som anges i första stycket gäller också en studerande som avses i 6 kap. 11 c §, om den del av utbildningen som högskolan ska anordna ges på grundnivå eller avancerad nivå.
Universitets- och högskolerådet får meddela närmare föreskrifter om anstånd och om studieuppehåll.
Förordning (2012:712).
Tillträde till utbildning på forskarnivå
Allmänna bestämmelser
34 §
Till utbildning på forskarnivå får endast så många doktorander antas som kan erbjudas handledning och godtagbara studievillkor i övrigt och som har studiefinansiering enligt 36 §. Förordning (2006:1053).
35 §
För att bli antagen till utbildning på forskarnivå krävs det att den sökande
1. har grundläggande behörighet och den särskilda behörighet som högskolan kan ha föreskrivit, och
2. bedöms ha sådan förmåga i övrigt som behövs för att tillgodogöra sig utbildningen. Förordning (2010:1064).
36 §
Till utbildning på forskarnivå får högskolan anta sökande  som anställs som doktorand. Högskolan får även anta en sökande  som har någon annan form av studiefinansiering, om högskolan  bedömer att
1. finansieringen kan säkras under hela utbildningen, och
2. den sökande kan ägna så stor del av sin tid åt utbildningen  att den kan slutföras inom fyra år när det gäller  licentiatexamen eller konstnärlig licentiatexamen och åtta år  när det gäller doktorsexamen eller konstnärlig doktorsexamen.
För sökande vars studiefinansiering består av stipendium anses  finansieringen enligt första stycket 1 säkrad om nivån på  stipendiet är likvärdig med den lönenivå för doktorander som  följer av svenska kollektivavtal eller praxis inom yrket efter  avdrag för preliminär skatt enligt den skattetabell som mot-
svarar den genomsnittliga skattesatsen för kommuner och  regioner och som årligen publiceras av Statistiska central-
byrån. Om sökanden ska vistas omväxlande i Sverige och i annat  land, gäller kravet på nivån på stipendiet endast tiden då  sökanden avser att vistas i Sverige. Förordning (2019:1014).
Antagningsförfarande
37 §
Frågor om antagning avgörs av högskolan. Den som vill antas till utbildning på forskarnivå skall anmäla det inom den tid och i den ordning som högskolan bestämmer.
När en högskola avser att anta en eller flera doktorander skall högskolan genom annonsering eller ett därmed likvärdigt förfarande informera om detta. Någon information behöver dock inte lämnas
1. vid antagning av en doktorand som skall genomgå utbildningen inom ramen för en anställning hos en annan arbetsgivare än högskolan,
2. vid antagning av en doktorand som tidigare har påbörjat sin utbildning på forskarnivå vid ett annat lärosäte, eller
3. om det finns liknande särskilda skäl.
Förordning (2006:1053).
38 §
En högskola som har fått tillstånd att utfärda examina på forskarnivå inom ett område får utan ny antagning besluta att en doktorand som har antagits vid något annat universitet eller någon annan högskola får övergå till högskolan och fortsätta sin utbildning och examineras där. Det gäller dock bara om doktoranden har haft huvuddelen av sina forskarstudier förlagda till den högskolan inom det område som tillståndet att utfärda examina avser.
Det som sägs i första stycket ska också gälla om en högskola genom att ha getts benämningen universitet har fått rätt enligt 1 kap. 11 § högskolelagen (1992:1434) att utfärda examina på forskarnivå. Förordning (2010:1064).
Grundläggande behörighet
39 §
Grundläggande behörighet till utbildning på forskarnivå har den som har
1. avlagt en examen på avancerad nivå,
2. fullgjort kursfordringar om minst 240 högskolepoäng, varav minst 60 högskolepoäng på avancerad nivå, eller
3. på något annat sätt inom eller utom landet förvärvat i huvudsak motsvarande kunskaper.
Högskolan får för en enskild sökande medge undantag från kravet på grundläggande behörighet, om det finns särskilda skäl. Förordning (2010:1064).
Särskild behörighet
40 §
De krav på särskild behörighet som ställs skall vara helt nödvändiga för att studenten skall kunna tillgodogöra sig utbildningen. Kraven får avse
1. kunskaper från högskoleutbildning eller motsvarande utbildning,
2. särskild yrkeserfarenhet, och
3. nödvändiga språkkunskaper eller andra villkor som betingas av utbildningen. Förordning (2006:1053).
Urval
41 §
Urval bland sökande som uppfyller kraven enligt 35 och 36 §§ ska göras med hänsyn till deras förmåga att tillgodogöra sig utbildningen.
Högskolan bestämmer vilka bedömningsgrunder som ska tillämpas vid prövningen av förmågan att tillgodogöra sig utbildningen.
Enbart det förhållandet att en sökande bedöms kunna få tidigare utbildning eller yrkesverksamhet tillgodoräknad för utbildningen får dock inte vid urval ge den sökande företräde framför andra sökande. Förordning (2010:1064).
Särskilt organ
42 §
Har upphävts genom förordning (2010:1064).
8 kap. Har upphävts genom förordning (2006:1053).
9 kap. Har upphävts genom förordning (2006:1053).
10 kap. Disciplinära åtgärder
Allmänna bestämmelser
1 §
Disciplinära åtgärder får vidtas mot studenter som
1. med otillåtna hjälpmedel eller på annat sätt försöker vilseleda vid prov eller när en studieprestation annars ska bedömas,
2. stör eller hindrar undervisning, prov eller annan verksamhet inom ramen för utbildningen vid högskolan,
3. stör verksamheten vid högskolans bibliotek eller annan särskild inrättning inom högskolan, eller
4. utsätter en annan student eller en arbetstagare vid högskolan för sådana trakasserier eller sexuella trakasserier som avses i 1 kap. 4 § diskrimineringslagen (2008:567).
Disciplinära åtgärder får inte vidtas senare än två år efter det att förseelsen har begåtts. Förordning (2008:944).
Disciplinära åtgärder
2 §
De disciplinära åtgärderna är varning och avstängning.
Ett beslut om avstängning innebär att studenten inte får delta i undervisning, prov eller annan verksamhet inom ramen för utbildningen vid högskolan. Beslutet skall avse en eller flera perioder, dock sammanlagt högst sex månader.
Ett beslut om avstängning får också begränsas till att avse tillträde till vissa lokaler inom högskolan.
Disciplinnämnden
3 §
Ärenden om disciplinära åtgärder skall, om inte annat följer av 9 §, handläggas av en disciplinnämnd. En sådan nämnd skall finnas vid varje högskola.
4 §
Disciplinnämnden skall bestå av rektor som ordförande, en lagfaren ledamot som skall vara eller ha varit ordinarie domare och en företrädare för lärarna vid högskolan. Studenterna vid högskolan har rätt att vara representerade i nämnden med två ledamöter. Förordning (1998:1003).
5 §
Den lagfarna ledamoten och den ledamot som företräder lärarna skall utses för tre år av högskolan. Förordning
(1998:1003).
6 §
De ledamöter i nämnden som representerar studenterna utses för ett år.
7 §
När ordföranden har förhinder inträder rektors ställföreträdare eller en annan särskilt utsedd ställföreträdare som ordförande i disciplinnämnden.
För var och en av de övriga ledamöterna skall det finnas en ersättare. Ersättaren för den lagfarna ledamoten skall vara eller ha varit ordinarie domare. Ersättarna skall utses i samma ordning och för samma tid som ledamöterna. Förordning
(1998:1003).
8 §
Disciplinnämnden är beslutför när minst tre ledamöter är närvarande, bland dem ordföranden och den lagfarna ledamoten.
Om det vid ett ärendes avgörande finns skiljaktiga meningar, skall föreskrifterna i 29 kap. rättegångsbalken om omröstning i domstol med endast lagfarna ledamöter tillämpas. Förordning
(1998:1003).
Ärendenas handläggning
9 §
Grundad misstanke om sådan förseelse som anges i 1 § skall skyndsamt anmälas till rektor.
Rektor skall låta utreda ärendet och ge studenten tillfälle att yttra sig över anmälningen. Rektor skall därefter, i förekommande fall efter samråd med den lagfarna ledamoten, avgöra om omständigheterna är sådana att ärendet skall
1. lämnas utan vidare åtgärd,
2. föranleda varning av rektor, eller
3. hänskjutas till disciplinnämnden för prövning. Förordning
(1998:1003).
10 §
Ett beslut av rektor om varning får av studenten underställas disciplinnämnden för prövning. Studenten skall underrättas om denna rättighet.
Övriga bestämmelser
11 §
Disciplinnämnden skall se till att ett ärende som hänskjuts dit utreds noggrant. Nämnden skall ge den student som berörs av ärendet tillfälle att inför nämnden uttala sig i saken. Studenten har även rätt att närvara när andra uttalar sig inför nämnden, om inte särskilda skäl talar mot det.
Förordning (2004:289).
12 §
Ett beslut om avstängning skall genast tillämpas, om annat inte föreskrivs i beslutet.
13 §
När ett beslut om avstängning har fattats, skall underrättelser om detta genast tillställas Centrala studiestödsnämnden och de organ inom högskolan som berörs.
Interimistisk avstängning
14 §
Om ett ärende hänskjuts till disciplinnämnden, får rektor efter samråd med den lagfarna ledamoten med omedelbar verkan interimistiskt avstänga studenten från verksamheten vid högskolan.
Ett beslut om interimistisk avstängning skall gälla till dess ärendet har prövats av disciplinnämnden, dock längst under en månad. Förordning (1998:1003).
11 kap. Öppen nätbaserad utbildning
1 §
Med öppen nätbaserad utbildning avses utbildning som  ges via internet och som är öppen för alla, utan  förkunskapskrav.
Öppen nätbaserad utbildning får anordnas om den knyter an  till och främjar den högskoleutbildning på grundnivå,  avancerad nivå eller forskarnivå som högskolan har  examenstillstånd för eller den forskning som bedrivs vid  högskolan. Förordning (2018:1329).
2 §
Övriga bestämmelser om utbildning, studenter och  doktorander i denna förordning gäller inte för öppen  nätbaserad utbildning.
Hänvisningar till högskoleförordningen i andra förordningar  omfattar bestämmelser i detta kapitel enbart om det anges  särskilt. Förordning (2018:1329).
3 §
Högskolan får anordna prov för deltagarna och sätta  betyg på en genomgången öppen nätbaserad utbildning eller del  av en sådan utbildning.
Högskolan får meddela förskrifter om prov och betyg.  Förordning (2018:1329).
4 §
Högskolan får utfärda utbildningsintyg till deltagare  som genomgått utbildningen.
Högskolan får meddela föreskrifter om utbildningsintyg.
Förordning (2018:1329).
5 §
Högskolan får meddela ytterligare föreskrifter om  öppen nätbaserad utbildning. Förordning (2018:1329).
12 kap. Överklagande
1 §
Har upphävts genom förordning (1999:1037).
2 §
Till Överklagandenämnden för högskolan får följande beslut  av en högskola överklagas:
1. beslut om anställning vid en högskola, med undantag av  beslut om anställning som doktorand eller som lektor vid en  befordran enligt 4 kap. 12 c §,
2. beslut enligt 4 kap. 13 § att avslå en ansökan om  befordran,
3. beslut om att en sökande inte uppfyller kraven på  behörighet för att bli antagen till utbildning på grundnivå  eller avancerad nivå och beslut att inte göra undantag från  behörighetsvillkoren i fall som avses i 7 kap. 3 § andra  meningen eller 28 § andra stycket,
4. beslut om tillgodoräknande enligt 6 kap. 8 §,
5. avslag på en students begäran om befrielse från ett  obligatoriskt utbildningsmoment,
6. beslut att dra in resurser för en doktorands utbildning  enligt 6 kap. 30 § och beslut att en doktorand inte ska få  tillbaka resurserna enligt 6 kap. 31 §,
7. avslag på en students begäran att få examensbevis eller  kursbevis, och
8. beslut att inte bevilja den som är antagen till utbildning  på grundnivå eller avancerad nivå anstånd med att påbörja  studierna eller att få fortsätta sina studier efter  studieuppehåll. Förordning (2024:1305).
3 §
I 40 § förvaltningslagen (2017:900) finns  bestämmelser om överklagande till allmän förvaltningsdomstol.  Andra beslut av en disciplinnämnd än beslut om avstängning  och varning får dock inte överklagas. Förordning (2018:957).
4 §
Beslut av en högskola i annat fall än som nämns i  detta kapitel får överklagas endast om det är tillåtet enligt  en annan författning än förvaltningslagen (2017:900).
Förordning (2018:957).
5 §
Beslut av Universitets- och högskolerådet enligt 7 kap. 
21 a § får överklagas till Överklagandenämnden för högskolan.
Andra beslut av Universitets- och högskolerådet enligt denna  förordning får inte överklagas. Förordning (2022:1219).
6 §
Beslut av Överklagandenämnden för högskolan får inte överklagas. Förordning (2022:1219).
Övergångsbestämmelser
1993:100
1. Denna förordning träder i kraft den 1 juli 1993, om inte annat föreskrivs i andra eller tredje stycket.
Följande bestämmelser träder i kraft den 1 mars 1993, nämligen
a. bestämmelserna om tillträde till utbildning i 8 och 10 kap.:
såvitt gäller utbildningar som påbörjas efter den 30 juni 1993,
b. bestämmelserna i 2 kap. 10 §, 3 kap., 6 kap. samt 9 kap. 16 och 17 §§ om utseende av vissa befattningshavare och organ inom en högskola:
såvitt gäller befattningshavare och organ som träder i verksamhet efter den 30 juni 1993.
Har de nya bestämmelserna om tillträde till utbildning tillämpats gäller i fråga om rätt att överklaga beslut som har fattats i tillträdesärendet bestämmelserna i 13 kap. Förordning
(1993:159).
3. Om det i en lag eller i en författning som har beslutats av regeringen hänvisas till en föreskrift som har ersatts genom en föreskrift i denna förordning tillämpas i stället den nya föreskriften.
5. Ett ärende vid en högskola som ej har avgjorts vid utgången av juni 1993 skall handläggas enligt föreskrifterna i denna förordning, om ej annat är särskilt föreskrivet. Vid behov skall styrelsen för en högskola meddela närmare föreskrifter om handläggning av ett sådant ärende.
6. Den som den 30 juni 1993 innehar tjänst som högskolelektor eller tjänst som högskoleadjunkt skall anses inneha tjänst som lektor eller tjänst som adjunkt.
7. Den som den 30 juni 1993 innehar tjänst som lärare i odontologiskt ämne med klinisk anknytning skall förordnas på tjänst som lektor utan att tjänsten kungörs ledig.
8. Tjänst som assistenttandläkare skall dras in i samband med nuvarande tjänsteinnehavares avgång. Den som den 30 juni 1993 innehar ett tidsbegränsat förordnande på sådan tjänst får inneha denna tjänst intill utgången av den löpande förordnandetiden.
9. Om en tjänst kungjorts ledig till ansökan före den 1 juli 1993, skall äldre bestämmelser om tillsättning av och behörighet till tjänsten tillämpas i tillsättningsärendet.
Därvid behöver dock tjänsteförslagsnämnden inte ha den sammansättning som föreskrivs i de äldre bestämmelserna.
Förordning (1993:952).
10. Har ett ärende om tillsättning av tjänst väckts i tjänsteförslagsnämnd före utgången av juni 1993, men ännu inte avgjorts, får nämnden avgöra ärendet i den sammansättning den hade vid utgången av juni månad 1993.
11. De som har påbörjat utbildning på linjer före den 1 juli 1993 skall ges möjlighet att slutföra den enligt äldre bestämmelser. Möjligheten kvarstår dock längst till och med den 30 september 2000. Förordning (1999:1037).
12. De som har påbörjat utbildning före den 1 juli 1993 har, även i de fall det inte är fråga om utbildning på linjer, rätt att få examen enligt äldre bestämmelser till och med den 30 september 2000. Förordning (1999:1037).
13. Den som har antagits till en utbildning före den 1 juli 1993 och fått anstånd till tid därefter skall anses vara antagen till motsvarande utbildning enligt de nya bestämmelserna.
14. Sökande som uppfyller kraven på allmän behörighet enligt bestämmelserna i deras äldre lydelse skall fortsatt intill utgången av år 1999 anses ha allmän behörighet.
15. Högskoleprov som enligt äldre bestämmelser ännu är gällande den 1 juli 1993, får längre giltighet enligt den nya bestämmelsen i 8 kap. 9 § tredje stycket.
16. Äldre bestämmelser gäller fortfarande i fråga om överklagande av beslut eller förslag som har meddelats eller lämnats före ikraftträdandet.
1994:1101
1. Denna förordning träder i kraft den 1 juli 1994.
3. Den som har fullgjort en tvåårig utbildning till glasögonoptiker och under tiden den 1 januari 1994-den 1 juli 1995 har gått igenom en legitimationskurs enligt äldre bestämmelser uppnår optikerexamen. Detsamma gäller den som har gått igenom nämnda optikerutbildning enligt äldre bestämmelser och som efter den 1 januari 1995 har gått igenom kompletterande utbildning vid Karolinska institutet. Förordning (1995:337).
4. Den som har påbörjat en utbildning till tandläkare före den 1 juli 1994 har rätt att få examen enligt äldre bestämmelser till utgången av år 1998.
1995:253
Denna förordning träder i kraft den 1 april 1995. Beslut som har meddelats före ikraftträdandet överklagas enligt äldre bestämmelser.
1995:944
1. Denna förordning träder i kraft den 1 juli 1995.
2. Om ett ärende om tillsättning av tjänst har väckts i tjänsteförslagsnämnd före ikraftträdandet, men ännu inte avgjorts, får nämnden avgöra ärendet i den sammansättning den hade vid ikraftträdandet.
1996:913
1. Denna förordning träder i kraft den 1 november 1996.
3. Den som har påbörjat en utbildning till gymnasielärare före den 1 november 1996 har rätt att få examen enligt äldre bestämmelser till utgången av juni 2002. Den som tar examen efter den 1 januari 1998 skall dock ha förmåga att använda datorer och andra informationstekniska hjälpmedel för egen inlärning och kunskap om hur dessa hjälpmedel kan användas i undervisningen av barn och ungdomar/elever.
1996:984
1. Denna förordning träder i kraft, i fråga om 2 kap. 2 § och 7 kap. 3 § den 1 mars 1997, och i övrigt den 1 december 1996.
3. Sökande som uppfyller kraven på allmän behörighet enligt föreskrifter som gällde före den 1 juli 1993 skall intill utgången av år 1999 anses ha grundläggande behörighet.
4. Grundläggande behörighet skall den anses ha som
- har fullföljt ett nationellt eller ett specialutformat program i gymnasieskolan och som i sitt avgångsbetyg eller slutbetyg helt eller delvis har betyg enligt de bestämmelser som gällde före den 1 juli 1994 eller har fullföljt motsvarande utbildning och har motsvarande betyg från gymnasial vuxenutbildning,
- uppfyller kraven på allmän behörighet enligt föreskrifter som gällde före den 1 juli 1993 och har avgångsbetyg från fyra-, tre- eller tvåårig linje i gymnasieskolan eller från sådan tvåårig specialkurs i gymnasieskolan som till sitt innehåll i huvudsak motsvarar minst tvåårig linje i gymnasieskolan eller har motsvarande betyg från statlig eller kommunal vuxenutbildning, eller
- före den 1 juli 1998 har fått ett intyg från en folkhögskola om allmän behörighet för högskolestudier.
Förordning (1999:687).
1998:80
1. Denna förordning träder i kraft, i fråga om 9 kap. 3 § den 1 januari 1999, och i övrigt den 1 april 1998.
2. De äldre bestämmelserna i 5 kap. 2 och 6 §§ skall tillämpas på den som har fått en doktorandtjänst före den 1 april 1998.
De äldre bestämmelserna i 5 kap. 6 § skall tillämpas också vid förordnande på en doktorandtjänst som upphör före utgången av år 2003 med en doktorand som har antagits till forskarutbildning före den 1 april 1998 men inte fått en doktorandtjänst före den dagen. Förordning (2001:23).
3. Den äldre bestämmelsen i 5 kap. 9 § skall tillämpas till och med den 30 juni 1999 på den som fått en arvodestjänst som assistent före den 1 april 1998.
4. Den nya bestämmelsen i 5 kap. 4 § skall tillämpas på den som har fått utbildningsbidrag för första gången för tid efter den 31 december 1997. Detta gäller dock inte den som har antagits till forskautbildning före den 1 april 1998 men som först därefter får utbildningsbidrag för första gången och som den 1 april 1998 har en studietid som överstiger tre år eller vid heltidsstudier 2 år och 5 månader. Förordning (1998:160).
5. Vad som i 5 kap. 10 § sägs om medicinskt vetenskapsområde skall fram till den 1 januari 1999 i stället avse medicinsk eller odontologisk fakultet.
1998:1003
1. Denna förordning träder i kraft, i fråga om 1 kap. 7 a, 9 och 13 §§ samt bilaga 1 den 1 september 1998, och i övrigt den 1 januari 1999.
2. Den äldre bestämmelsen i 1 kap. 3 § skall tillämpas, om ett ärende har väckts hos Justitiekanslern före den 1 januari 1999.
3. Den nya bestämmelsen i 4 kap. 11 § om befordran till professor skall gälla även den lektor som vid ikraftträdandet har ställning som biträdande professor.
4. En lektor som vid ikraftträdandet har ställning som biträdande professor får fortsatt ha denna ställning efter ikraftträdandet så länge anställningen som lektor består.
5. De nya bestämmelserna i 4 kap. 17 och 18 §§ skall tillämpas på ett anställningsförfarande som påbörjas den 1 januari 1999 eller senare.
6. Om ett anställningsförfarande som rör en professor eller en lektor har påbörjats men inte avslutats före den 1 januari 1999, skall yttranden enligt den nya bestämmelsen i 4 kap. 21 §
lämnas till fakultetsnämnden eller motsvarande organ, om yttrandet inte har lämnats till tjänsteförslagsnämnden före den 1 januari 1999.
Om ett yttrande har lämnats till tjänsteförslagsnämnden före den 1 januari 1999 och inte behandlats färdigt av nämnden, skall nämnden med tillämpning av de äldre bestämmelserna i 4 och 6 kap. avge förslag till rektor.
Sedan förslag har lämnats till rektor enligt andra stycket, får rektor besluta i anställningsärendet utan ytterligare beredning enligt de nya bestämmelserna i 4 kap. 20 §. Detsamma gäller när en tjänsteförslagsnämnd har lämnat förslag i ett anställningsärende till rektor före den 1 januari 1999 och rektor inte har beslutat i anställningsärendet före den 1 januari 1999.
7. Om ett förfarande som rör anställning som adjungerad professor har påbörjats men inte avslutats före den 1 januari 1999, skall äldre bestämmelser i 4 kap. 18 § andra stycket tredje meningen tillämpas i stället för de nya bestämmelserna i 4 kap. 26 och 27 §§.
8. Om ett förfarande som rör anställning som forskarassistent har påbörjats men inte avslutats före den 1 januari 1999, skall äldre bestämmelser i 4 kap. 18 § tredje stycket tillämpas.
9. De nya bestämmelserna i 4 kap. 12 och 23 §§ skall gälla beträffande anställningsförfarande som påbörjas den 1 januari 1999 eller senare.
10. Om en person har förordnats på en tjänst med stöd av de äldre bestämmelserna i 4 kap. 21 § 1-7, 9 eller 10, skall äldre bestämmelser tillämpas också vid förnyelse eller förlängning av förordnandet som sker den 1 januari 1999 eller senare.
Förordning (2002:761).
11. I fråga om den som innehaft en tjänst som forskarassistent före den 1 januari 1999 skall den äldre bestämmelsen i 4 kap.
13 § andra stycket tilllämpas i stället för den nya bestämmelsen i 4 kap. 10 § andra stycket.
12. Den nya bestämmelsen i 10 kap. 1 § första stycket 4 skall tillämpas på förseelse som inträffar den 1 januari 1999 eller senare.
13. De nya bestämmelserna i 10 kap. 4 och 7 §§ skall tillämpas fr.o.m. första gången den 1 januari 1999 eller senare då den lagfarna ledamoten och ersättaren skall utses.
14. Har ett beslut som avses i 12 kap. 2 § första stycket 4 meddelats före den 1 november 1998, gäller äldre bestämmelser i fråga om rätten att överklaga. Förordning (1998:1272).
1998:1271
1. Denna förordning träder i kraft den 1 november 1998.
2. Har ett beslut som avses i 13 kap. 2 § första stycket 2 meddelats före ikraftträdandet, gäller äldre bestämmelser i fråga om rätten att överklaga.
1999:30
1. Denna förordning träder i kraft den 1 maj 1999.
2. Den som har påbörjat en utbildning till maskintekniker, sjöingenjör, sjökapten eller styrman före den 1 augusti 1998 har rätt att få examen enligt äldre bestämmelser t.o.m. den 31 januari 2002.
1999:1037
1. Denna förordning träder i kraft den 1 januari 2000.
2. Om ett förfarande som gäller anställning som forskarassistent har påbörjats men inte avslutats före den 1 januari 2000, skall äldre bestämmelser i 4 kap. 10 § första stycket tillämpas.
3. Äldre föreskrifter gäller fortfarande i fråga om överklagande av beslut som har meddelats före ikraftträdandet.
2000:651
1. Denna förordning träder i kraft, i fråga om bilaga 2 den 1 augusti 2000, och i övrigt den 1 september 2000.
2. Den som har påbörjat en utbildning till receptarie vid Uppsala universitet före den 1 februari 2001 har rätt att få examen enligt äldre bestämmelser t.o.m. den 1 februari 2005.
2001:23
1. Denna förordning träder i kraft, i fråga om punkterna 6, 30 och 38 i bilaga 2 samt punkt 2 i övergångsbestämmelserna till förordningen (1998:80) om ändring i högskoleförordningen den 1 mars 2001, och i övrigt den 1 juli 2001.
2. Den som har påbörjat en utbildning till barn- och ungdomspedagog, bildlärare, grundskollärare, hushållslärare, idrottslärare, musiklärare eller slöjdlärare före den 1 juli 2001 har rätt att få examen enligt äldre bestämmelser till utgången av juni 2008.
3. Den som har påbörjat en utbildning till gymnasielärare före den 1 juli 2001 men efter den 31 oktober 1996 har rätt att få examen enligt äldre bestämmelser till utgången av juni 2008.
4. Den som före den 1 juli 2001 har påbörjat en utbildning huvudsakligen enligt den utbildningsplan för grundskollärarutbildning som gällde den 30 juni 1993
(UHÄ 1988-05-31) men saknar praktisk-pedagogisk utbildning har rätt att få sådan utbildning enligt äldre bestämmelser till utgången av år 2003.
5. Den som har påbörjat en utbildning till specialpedagog före den 1 juli 2001 har rätt att få examen enligt äldre bestämmelser till utgången av juni 2003.
2001:211
Denna förordning träder i kraft den 1 juli 2001.
Förordning (2009:618).
2001:212
Denna förordning gäller till och med den 30 juni 2006.
I fråga om den som är anställd som biträdande lektor den 30 juni 2006 skall dock förordningen gälla även därefter.
2001:972
Denna förordning träder i kraft den 1 januari 2002. De nya bestämmelserna i 6 kap. 15 § andra och tredje styckena skall tillämpas på examensbevis som utfärdas den 1 januari 2003 eller senare.
2002:81
1. Denna förordning träder i kraft den 1 april 2002.
2. De nya bestämmelserna i 10 kap. 1 § första stycket 4 skall tillämpas på förseelse som inträffar den 1 april 2002 eller senare.
3. Har ett beslut som avses i 12 kap. 3 § meddelats före den 1 april 2002, gäller äldre bestämmelser i fråga om rätten att överklaga.
2002:761
1. Denna förordning träder i kraft den 1 juli 2003 i fråga om 8 kap. 3 b § och i övrigt den 1 januari 2003.
2. De nya bestämmelserna skall tillämpas första gången vid antagning till grundläggande högskoleutbildning höstterminen 2003 i fråga om 7 kap. 3, 4, 7, 9-11 och 16 c §§ och höstterminen 2004 i fråga om 7 kap. 13 §. Dessförinnan skall äldre bestämmelser tillämpas.
2003:343
1. Denna förordning träder i kraft den 1 juli 2003 i fråga om 1 kap. 9 §, 2 kap. 2 § och 10 kap. 1 § samt i övrigt den 1 november 2003.
2. Bestämmelsen i 7 kap. 18 § tillämpas första gången vid anmälan till högskoleprovet våren 2004.
2004:383
Denna förordning träder i kraft den 1 juli 2004. Äldre föreskrifter skall tillämpas på ett anställningsförfarande som avser en person som har varit anställd som forskare vid ett forskningsråd.
2005:401
Denna förordning träder i kraft i fråga om bilaga 2 den 1 juli 2005 och i fråga om bilaga 1 den 1 oktober 2005.
2005:1037
Denna förordning träder i kraft den 1 februari 2006 och tillämpas första gången vid antagning till grundläggande högskoleutbildning höstterminen 2006.
2006:1053
1. Denna förordning träder i kraft i fråga om 1 kap. 16 § den 1 september 2006 och i övrigt den 1 januari 2007. Förordningen, utom 1 kap. 16 §, skall tillämpas vid antagning till utbildning som börjar efter utgången av juni 2007 och vid anställning av doktorand därefter samt, om annat inte framgår av 3 och 4, i fråga om utbildning som bedrivs efter utgången av juni 2007 eller examina som utfärdas därefter.
2. De äldre bestämmelserna skall tillämpas vid antagning till utbildning som börjar före den 1 juli 2007 och vid anställning av doktorand dessförinnan samt i fråga om utbildning som bedrivs före den 1 juli 2007 eller examina som utfärdas dessförinnan.
3. De äldre bestämmelserna skall tillämpas i fråga om kurser eller motsvarande del av utbildning på forskarnivå som börjar före den 1 juli 2007 och fortsätter därefter.
4. De äldre bestämmelserna skall tillämpas i fråga om examina som utfärdas efter utgången av juni 2007, om den utbildning som examensbeviset omfattar i sin helhet har slutförts dessförinnan.
5. Den som före den 1 juli 2007 har påbörjat en utbildning till en examen enligt de äldre bestämmelserna i bilaga 2
(examensordningen) och den som dessförinnan har antagits till en sådan utbildning men fått anstånd till tid därefter med att påbörja utbildningen, har rätt att slutföra sin utbildning för att få en examen enligt de äldre bestämmelserna, dock längst till och med utgången av juni 2015.
6. En poäng som före den 1 juli 2007 har angetts för omfattningen av grundläggande högskoleutbildning eller forskarutbildning motsvaras av en och en halv högskolepoäng enligt de nya bestämmelserna.
7. Omfattningen av en examen som enligt 4 och 5 får avläggas efter utgången av juni 2007 enligt de äldre bestämmelserna i bilaga 2 (examensordningen), skall anges i poäng enligt de äldre bestämmelserna. I examensbeviset för en examen som avses i 5 skall också anges examens motsvarande omfattning i högskolepoäng enligt de nya bestämmelserna.
8. Uttrycket utbildning på forskarnivå i de nya bestämmelserna motsvarar vad som i de äldre bestämmelserna benämns forskarutbildning.
9. Om det för en examen på avancerad nivå som utfärdas enligt de nya bestämmelserna ställs krav på tidigare utbildning eller examen på grundnivå, skall även den som har motsvarande utbildning eller examen från grundläggande högskoleutbildning kunna uppfylla kraven för examen.
10. Om det för tillträde till utbildning på avancerad nivå eller forskarnivå ställs krav på tidigare utbildning på grundnivå eller avancerad nivå med viss omfattning eller på examen från sådan utbildning, skall även den som har en motsvarande utbildning eller examen från grundläggande högskoleutbildning vara behörig.
11. Den som före den 1 juli 2007 uppfyller kraven på grundläggande behörighet för tillträde till forskarutbildning, skall även därefter anses ha grundläggande behörighet för tillträde till utbildning på forskarnivå, dock längst till utgången av juni 2015.
12. Den som har antagits till grundläggande högskoleutbildning och fått anstånd med att påbörja studierna till efter den 1 juli 2007 skall anses vara antagen till motsvarande utbildning enligt de nya bestämmelserna. Detta gäller dock inte om den som har antagits har valt att utnyttja sin rätt enligt 5.
13. Av punkten 4 i övergångsbestämmelserna till lagen
(2006:173) om ändring i högskolelagen (1992:1434) följer att beslut om tillstånd att utfärda examina som regeringen eller Högskoleverket har fattat med stöd av äldre bestämmelser gäller fortfarande.
14. Vid tillämpning av 4 kap. 30 § 6 i de nya bestämmelserna jämställs undervisning inom grundläggande högskoleutbildning med undervisning inom utbildning på grundnivå eller avancerad nivå.
15. Även den som är antagen till grundläggande högskoleutbildning enligt de äldre bestämmelserna får anställas som amanuens enligt den nya bestämmelsen i 5 kap. 10 § andra stycket.
16. Bestämmelsen i 6 kap. 10 § första stycket om att det i examensbeviset skall anges på vilken nivå en examen avläggs skall inte tillämpas i fråga om examina som utfärdas enligt äldre bestämmelser.
17. De äldre bestämmelserna i 12 kap. 2 § gäller fortfarande i fråga om överklagande av beslut som har meddelats med tillämpning av äldre bestämmelser.
18. De nya bestämmelserna i 6 kap. 31 och 32 §§ om att det skall utses minst två handledare för varje doktorand och att minst en av dem skall ha genomgått utbildning av handledare eller bedömts ha motsvarande kompetens, skall tillämpas i fråga om doktorander som påbörjar sin utbildning efter utgången av juni 2007.
2006:1054
1. Denna förordning träder i kraft den 15 augusti 2007 i fråga om 7 kap. 9 a, 10 a och 18 a §§ och i övrigt den 1 januari 2010. Förordning (2007:666).
2. De nya bestämmelserna ska tillämpas första gången vid antagning till utbildning som börjar efter utgången av maj 2010. Förordning (2009:1238).
3. Den som före den 1 januari 2010 uppfyller kraven på grundläggande behörighet för tillträde till grundläggande högskoleutbildning eller utbildning som påbörjas på grundnivå, ska även därefter anses ha grundläggande behörighet till utbildning som påbörjas på grundnivå. För den som före den 1 juli 2008 anses ha sådan grundläggande behörighet som avses i 7 kap. 7 § i dess lydelse före den 1 januari 2008 gäller detta dock längst till och med den 31 december 2011.
Förordning (2008:229).
4. För sökande som före den 1 januari 2010 uppfyller kraven på grundläggande behörighet för tillträde till grundläggande högskoleutbildning eller utbildning som påbörjas på grundnivå ska motsvarande äldre bestämmelser tillämpas i stället för de nya punkterna 4-7 och 9 i bilaga 3. Betyg i kurser enligt de ämnesplaner som gäller i gymnasieskolan från och med den 1 juli 2011 och i kommunal vuxenutbildning på gymnasial nivå från och med den 1 juli 2012 ska dock inte räknas med i det sammanlagda betygsvärdet eller betygspoängen i de fall betygen inte
- ingår i slutbetyget eller en motsvarighet till slutbetyget från äldre utbildning i gymnasieskolan eller äldre statlig eller kommunal vuxenutbildning, eller
- utgör särskild behörighet till den sökta utbildningen.
Förordning (2012:529).
5. De nya bestämmelserna i punkterna 3 och 8 i bilaga 3 ska tillämpas på betyg som åberopas av den som har påbörjat gymnasial utbildning enligt de kursplaner som infördes i gymnasieskolan hösten 2000 eller senare och i gymnasial vuxenutbildning den 1 juli 2001 eller senare.
Universitets- och högskolerådet får meddela föreskrifter om hur äldre betyg får tillgodoräknas som meritpoäng eller meritvärderas på annat sätt. Förordning (2014:1012).
2007:129
1. Denna förordning träder i kraft den 1 maj 2007. Förordningen skall, om inte något annat framgår av 3 eller 4, tillämpas i fråga om lärarexamina som utfärdas efter utgången av juni 2007.
2. De äldre bestämmelserna skall tillämpas i fråga om lärarexamina som utfärdas före den 1 juli 2007.
3. De äldre bestämmelserna skall också tillämpas i fråga om lärarexamina som utfärdas efter utgången av juni 2007, om den utbildning som examensbeviset omfattar i sin helhet har slutförts dessförinnan.
4. Den som före den 1 juli 2007 har påbörjat en utbildning  till en lärarexamen enligt de äldre bestämmelserna och den  som dessförinnan har antagits till en sådan utbildning men  fått anstånd till tid därefter med att påbörja utbildningen,  har rätt att slutföra sin utbildning för att få en  lärarexamen enligt de äldre bestämmelserna, dock längst till  och med utgången av juni 2023. Förordning (2016:958).
5. Omfattningen av en lärarexamen som enligt 3 och 4 får avläggas efter utgången av juni 2007 enligt de äldre bestämmelserna, skall anges i poäng enligt de äldre bestämmelserna. I examensbeviset för en lärarexamen som avses i 4 skall också anges examens motsvarande omfattning i högskolepoäng enligt vad som anges i punkten 6 i ikraftträdande- och övergångsbestämmelserna till förordningen
(2006:1053) om ändring i högskoleförordningen (1993:100).
2007:644
1. Denna förordning träder i kraft den 1 januari 2008 och skall tillämpas första gången vid antagning till utbildning som börjar efter den 30 juni 2008.
2. De äldre bestämmelserna skall tillämpas vid antagning till utbildning som börjar före den 1 juli 2008.
3. Den som före den 1 juli 2008 uppfyller kraven på grundläggande behörighet för tillträde till utbildning som påbörjas på grundnivå, skall även därefter anses ha grundläggande behörighet för tillträde till utbildning som påbörjas på grundnivå, dock längst till och med den 31 december 2011.
2009:933
1. Denna förordning träder i kraft den 1 januari 2010.
2. En högskola, som inte är universitet, som vid utgången av 2009 får utfärda examina på forskarnivå inom ett vetenskapsområde, får även därefter utfärda sådana examina inom ett område som motsvarar vetenskapsområdet, dock längst till och med utgången av 2010.
3. En högskola som enligt 2 får utfärda examina på forskarnivå, ska senast vid utgången av 2010 till Högskoleverket anmäla de områden inom vilka högskolan bedriver utbildning på forskarnivå som uppfyller kraven i 1 kap. 13 § högskolelagen (1992:1434) samt 6 kap. 5 c § i de nya bestämmelserna. Efter en sådan anmälan får Högskoleverket lämna tillstånd till högskolan att utfärda examina på forskarnivå inom dessa områden.
4. Tillstånd att utfärda masterexamen inom ett vetenskapsområde som har meddelats enligt äldre bestämmelser gäller fortfarande.
2009:1068
Denna förordning träder i kraft den 1 januari 2010.
Bestämmelserna i 6 kap. 8 och 10-11 f §§ samt 7 kap. 33 §
tillämpas i fråga om utbildning som börjar efter utgången av juni 2010.
2009:1222
1. Denna förordning träder i kraft den 1 januari 2010.
2. Den som före den 1 januari 2010 har påbörjat en utbildning vid Växjö universitet eller Högskolan i Kalmar och den som dessförinnan har antagits till en sådan utbildning men fått anstånd till tid därefter med att påbörja utbildningen, ska anses vara student vid Linnéuniversitetet utan ny antagning och har rätt att slutföra utbildningen där.
2010:541
1. Denna förordning träder i kraft den 1 juli 2011.
Förordning (2010:542).
2. Den som före den 1 juli 2011 har påbörjat en utbildning  till lärarexamen eller speciallärarexamen enligt de äldre  bestämmelserna och den som dessförinnan har antagits till en  sådan utbildning men fått anstånd till tid därefter med att  påbörja utbildningen, har rätt att slutföra sin utbildning  för att få en lärarexamen eller speciallärarexamen enligt de  äldre bestämmelserna, dock längst till och med utgången av  juni 2018 när det gäller speciallärarexamen eller till och  med utgången av juni 2023 när det gäller lärarexamen.
Förordning (2016:958).
2010:544
Denna förordning träder i kraft den 1 juli 2011 i fråga om  6 kap. 5 § och bilaga 4 och i övrigt den 1 juli 2010.
2010:700
1. Denna förordning träder i kraft den 1 augusti 2010 och tillämpas första gången vid antagning till utbildning som börjar efter den 31 december 2010.
2. Äldre bestämmelser gäller vid antagning till utbildning som börjar före den 1 januari 2011.
2010:1064
1. Denna förordning träder i kraft den 1 januari 2011.
2. De äldre bestämmelserna i 4 kap. 30 § 1-5, 8 och 9, med undantag för bestämmelserna om förnyelse av en tidsbegränsad anställning, ska tillämpas i fråga om den som före den 1 januari 2011 har anställts för en begränsad tid enligt bestämmelserna. Sådan tillämpning ska ske så länge anställningen pågår. Vid handläggning av ärenden om övergång av en tidsbegränsad anställning i en anställning tills vidare enligt de äldre bestämmelserna i 4 kap. 30 § 5 ska även de äldre bestämmelserna i 4 kap. 7, 8, 9 och 28 §§ tillämpas.
3. De äldre bestämmelserna i 4 kap. 8 a § och 4 kap. 30 § 6 om tidsbegränsad anställning som biträdande lektor får tillämpas till utgången av september 2011.
4. I fråga om den som före den 1 oktober 2011 har anställts som biträdande lektor ska de äldre bestämmelserna i 4 kap. 30 §
6 tillämpas så länge anställningen pågår. Sådan anställning får förnyas enligt äldre bestämmelser.
5. De äldre bestämmelserna i 4 kap. 10 § och 4 kap. 30 § 7 om tidsbegränsad anställning som forskarassistent får tillämpas till utgången av september 2011.
6. I fråga om den som före den 1 oktober 2011 har anställts som forskarassistent ska de äldre bestämmelserna i 4 kap. 30 §
 7 tillämpas så länge anställningen pågår. Sådan anställning får förnyas enligt äldre bestämmelser.
7. De äldre bestämmelserna i 4 kap. 5-8 a, 11-13 a, 20-23 och 24 a-28 §§ ska tillämpas i fråga om ärenden om befordran som har inkommit till högskolan men som inte har avslutats före den 1 januari 2011. Vid tillämpning av de äldre bestämmelserna ska de uppgifter som en fakultetsnämnd eller ett motsvarande organ ansvarar för i stället handhas av de personer eller den grupp av personer som högskolan beslutar.
8. Om ett förfarande om anställning av lärare, i andra fall än som avses i 7, har påbörjats men inte avslutats före den 1 januari 2011, ska de äldre bestämmelserna i 4 kap. 2, 5-10, 15, 20-22, 24, 24 a och 26-30 §§ tillämpas i anställningsärendet. Vid tillämpning av de äldre bestämmelserna ska de uppgifter som en fakultetsnämnd eller ett motsvarande organ ansvarar för i stället handhas av de personer eller den grupp av personer som högskolan beslutar.
9. I fråga om den som enligt 8 har anställts efter den 1 januari 2011 med stöd av de äldre bestämmelserna i 4 kap. 30 §
1-5, 8 och 9 ska dessa äldre bestämmelser tillämpas så länge anställningen pågår. De äldre bestämmelserna i 4 kap. 30 § 1, 2, 5, 8 och 9 om förnyelse av en tidsbegränsad anställning och övergång av en tidsbegränsad anställning i en anställning tills vidare ska dock inte tillämpas.
10. Vid beräkning av anställningstid som lärare inom konstnärlig verksamhet enligt 4 kap. 10 § i de nya bestämmelserna ska även anställningstid som lärare inom konstnärlig verksamhet enligt de äldre bestämmelserna i 4 kap. 30 § 1 beaktas.
11. Vid beräkning av anställningstid som adjungerad professor enligt 4 kap. 11 § i de nya bestämmelserna ska även anställningstid som adjungerad professor enligt de äldre bestämmelserna i 4 kap. 30 § 2 beaktas.
12. Vid beräkning av anställningstid som gästprofessor enligt 4 kap. 12 § i de nya bestämmelserna ska även anställningstid som gästprofessor enligt de äldre bestämmelserna i 4 kap. 30 §
9 beaktas.
13. De äldre bestämmelserna i 12 kap. 2 § gäller fortfarande i fråga om beslut som har meddelats med tillämpning av äldre bestämmelser.
2010:2020
1. Denna förordning träder i kraft den 15 januari 2011 i fråga om bilaga 3 till högskoleförordningen och punkt 5 i ikraftträdande- och övergångsbestämmelserna till förordningen
(2006:1054) om ändring i högskoleförordningen och i övrigt den 1 januari 2013.
2. De nya bestämmelserna i bilaga 3 till högskoleförordningen och punkt 5 i ikraftträdande- och övergångsbestämmelserna till förordningen (2006:1054) om ändring i högskoleförordningen ska tillämpas första gången vid antagning till utbildning som börjar efter den 31 maj 2011. I övrigt ska de nya bestämmelserna tillämpas första gången vid antagning till utbildning som börjar efter den 31 maj 2013.
3. De äldre bestämmelserna om grundläggande behörighet ska  fortsätta att gälla för den som senast den 1 juli 2015 har  fått slutbetyg från ett fullständigt nationellt eller  specialutformat program i gymnasieskolan eller som senast den 
1 juli 2025 har fått slutbetyg från gymnasial vuxenutbildning.
Förordning (2021:245).
4. Utöver vad som anges i 3 gäller att den som före den 1 januari 2013 uppfyller kraven på grundläggande behörighet för tillträde till grundläggande högskoleutbildning eller utbildning som påbörjas på grundnivå, även därefter ska anses ha grundläggande behörighet till utbildning som påbörjas på grundnivå. För den som före den 1 juli 2008 anses ha sådan grundläggande behörighet som avses i 7 kap. 7 § i dess lydelse före den 1 januari 2008 gäller detta dock längst till och med den 31 december 2011.
2011:687
Denna förordning träder i kraft den 23 juni 2011 i fråga om punkt 4 i ikraftträdande- och övergångsbestämmelserna till förordningen (2007:129) om ändring i högskoleförordningen
(1993:100) och i övrigt den 1 juli 2011.
2011:946
Denna förordning träder i kraft den 1 januari 2012 och ska tillämpas första gången vid antagning till utbildning som börjar efter utgången av maj 2012.
2011:1020
1. Denna förordning träder i kraft den 1 augusti 2012.
Förordning (2012:519).
2. De nya bestämmelserna ska tillämpas första gången vid antagning till utbildning som börjar efter den 31 december 2012. Förordning (2012:519).
3. För den som har fått slutbetyg från ett fullständigt  nationellt eller specialutformat program i gymnasieskolan  eller från gymnasial vuxenutbildning gäller de äldre  bestämmelserna i bilaga 3, dock inte punkt 8 andra stycket om  att högst en meritpoäng får avse områdeskurser enligt j och k  och inte heller det som anges i samma punkt tredje stycket j  och k.
Vid tillämpning av första stycket likställs, i fråga om  meritpoäng, kurs med lägst betyget godkänt i ämnet svenskt  teckenspråk för hörande med kurs i ämnet moderna språk.
Ett betyg i en kurs enligt de ämnesplaner som gäller i  gymnasieskolan från och med den 1 juli 2011 och i kommunal  vuxenutbildning på gymnasial nivå från och med den 1 juli 2012  ska trots första stycket ges ett siffervärde enligt punkt 4 i  bilaga 3 i dess nya lydelse. Förordning (2019:276).
4. Har upphävts genom förordning (2018:1503).
2012:188
Denna förordning träder i kraft den 1 juni 2012 och tillämpas första gången vid antagning till utbildning som börjar efter den 31 december 2012.
2012:584
1. Denna förordning träder i kraft den 15 oktober 2012.
2. De nya bestämmelserna ska tillämpas första gången när ledamöter i en högskolas styrelse ska utses för tiden från och med den 1 maj 2013.
3. Äldre bestämmelser gäller fortfarande när ledamöter i en högskolas styrelse ska utses för tiden till och med utgången av april 2013.
2013:32
Denna förordning träder i kraft den 1 juli 2013 i fråga om bilaga 1 och i övrigt den 1 mars 2013. För försäkringar som har tecknats före den 1 mars 2013 gäller äldre bestämmelser under respektive försäkrings giltighetstid.
2013:525
1. Denna förordning träder i kraft den 23 juli 2013.
2. En försäkring enligt 1 kap. 11 c § ska tecknas så att den gäller från och med den 1 januari 2014.
3. Bestämmelsen i 5 kap. 4 § i sin nya lydelse tillämpas i fråga om utbildning på forskarnivå som påbörjas efter den 31 december 2013.
2013:1008
1. Denna förordning träder i kraft den 1 februari 2014.
2. Bestämmelserna i 7 kap. 18 § och bilaga 3 samt punkt 3 i övergångsbestämmelserna till förordningen (2011:1020) om ändring i högskoleförordningen (1993:100) i deras nya lydelse ska tillämpas första gången vid antagning till utbildning som börjar efter den 15 augusti 2014.
2013:1118
1. Denna förordning träder i kraft den 1 februari 2014.
2. De äldre bestämmelserna ska tillämpas i fråga om förskollärar-, yrkeslärar-, grundlärar- eller ämneslärarexamen som utfärdas efter den 31 januari 2013, om den utbildning som examensbeviset omfattar i sin helhet har slutförts dessförinnan och studenten begär att få en sådan examen enligt de äldre bestämmelserna. Detta gäller till och med utgången av juni 2021.
3. Den som före den 1 februari 2014 har påbörjat en utbildning till förskollärar-, yrkeslärar-, grundlärar- eller ämneslärarexamen enligt de äldre bestämmelserna och den som dessförinnan har antagits till en sådan utbildning men fått anstånd till tid därefter med att påbörja utbildningen, har rätt att slutföra sin utbildning för att få en examen enligt de äldre bestämmelserna, dock längst till och med utgången av juni 2021.
2014:3
1. Denna förordning träder i kraft den 15 februari 2014.
2. Förordningen ska tillämpas på utbildning som påbörjas efter den 31 december 2013.
3. Den som före den 1 januari 2014 har påbörjat en utbildning till sjukgymnast enligt de äldre bestämmelserna och den som dessförinnan har antagits till en sådan utbildning men fått anstånd till tid därefter med att påbörja utbildningen har rätt att slutföra sin utbildning för att få en examen enligt de äldre bestämmelserna, dock längst till och med utgången av 2017.
2014:37
1. Denna förordning träder i kraft den 1 mars 2014.
2. De nya bestämmelserna ska tillämpas första gången vid antagning till utbildning som börjar efter den 15 augusti 2014.
2014:371
1. Denna förordning träder i kraft den 1 juli 2014.
2. De nya bestämmelserna ska tillämpas i fråga om helt eller delvis verksamhetsförlagda kurser inom sådana utbildningar till förskollärar-, grundlärar-, ämneslärar- eller yrkeslärarexamen som börjar efter utgången av december 2014. Förordning (2014:1096).
2016:154
1. Denna förordning träder i kraft den 1 juli 2016.
2. Förordningen tillämpas första gången i fråga om utbildning  som bedrivs och folkhögskollärarexamina som utfärdas efter  utgången av december 2016.
3. Äldre bestämmelser gäller fortfarande för utbildning som  bedrivs och folkhögskollärarexamina som utfärdas före den 1  januari 2017.
4. Den som före den 1 januari 2017 har påbörjat en utbildning  till en folkhögskollärarexamen enligt de äldre bestämmelserna  och den som dessförinnan har antagits till en sådan  utbildning men fått anstånd med att påbörja utbildningen, har  rätt att slutföra sin utbildning för att få en examen enligt  de äldre bestämmelserna, dock längst till och med utgången av  december 2020.
2016:745
1. Denna förordning träder i kraft den 1 augusti 2016.
2. Äldre föreskrifter i 2 kap. 7 b § gäller fortfarande i  fråga om de nomineringsgrupper som har utsetts före  ikraftträdandet och när personer därefter utses för att fylla  en vakans i en sådan nomineringsgrupp. Föreskrifterna gäller  dock längst till dess att två nomineringspersoner enligt de  nya bestämmelserna har utsetts för högskolan och fått i  uppdrag att lämna förslag till ledamöter i styrelsen som ska  utses av regeringen.
2016:846
1. Denna förordning träder i kraft den 2 augusti 2016.
2. De nya bestämmelserna i 21 § tillämpas första gången på  deltagande i högskoleprov som sker efter ikraftträdandet.
2017:284
1. Denna förordning träder i kraft den 1 juli 2017.
2. För doktorander med utbildningsbidrag som lämnas senast  den 30 juni 2022 gäller 5 kap. 4 § och 8-12 §§ i den äldre  lydelsen.
2017:844
1. Denna förordning träder i kraft den 1 oktober 2017.
2. De nya bestämmelserna i 4 kap. 4 a och 12 c §§ och  bestämmelserna i 4 kap. 12 a och 13 §§ och 12 kap. 2 § i den  nya lydelsen får tillämpas för anställningsförfaranden som  påbörjas efter ikraftträdandet och ska tillämpas i  anställningsförfaranden som påbörjas efter den 1 april 
2018.
3. Om de nya bestämmelserna i 4 kap. 4 a och 12 c §§  och bestämmelserna i 4 kap. 12 a och 13 §§ och 12 kap. 2 § i  den nya lydelsen inte tillämpas för ett  anställningsförfarande som påbörjas före den 1 april 2018,  ska de äldre bestämmelserna i 4 kap. 12 a § tillämpas för  anställningen.
4. De äldre bestämmelserna i 4 kap. 12 a § gäller fortfarande  för en anställning som lärare för meritering, om läraren har  anställts före den 1 oktober 2017.
2017:893
1. Denna förordning träder i kraft den 2 juli 2018.
2. Den som före den 2 juli 2018 har påbörjat en utbildning  till ämneslärare enligt de äldre bestämmelserna och den som  dessförinnan har antagits till en sådan utbildning men fått  anstånd till en tidpunkt efter ikraftträdandet med att  påbörja utbildningen har rätt att slutföra sin utbildning för  att få en examen enligt de äldre bestämmelserna, dock längst  till och med utgången av december 2024.
2017:947
1. Denna förordning träder i kraft den 1 januari 2018 i fråga  om 1 kap. 11 c § och i övrigt den 1 juli 2018.
2. De nya bestämmelserna i 5 kap. 4 och 4 a §§ tillämpas i  fråga om utbildning på forskarnivå som avses leda till  doktorsexamen eller konstnärlig doktorsexamen som påbörjas  efter den 1 juli 2018.
2017:1111
1. Denna förordning träder i kraft den 3 juli 2018.
2. Bestämmelserna i den äldre lydelsen ska tillämpas i fråga  om speciallärarexamen och specialpedagogexamen som utfärdas  före den 3 juli 2018, om den utbildning som examensbeviset  omfattar har slutförts i sin helhet dessförinnan. Detta  gäller till och med utgången av juni 2025.
3. Den som före den 3 juli 2018 har påbörjat en utbildning  för att få en speciallärarexamen eller specialpedagogexamen  enligt bestämmelserna i den äldre lydelsen, och den som  dessförinnan har antagits till en sådan utbildning men fått  anstånd till tid därefter med att påbörja utbildningen, har  rätt att slutföra sin utbildning för att få en  speciallärarexamen eller specialpedagogexamen enligt  bestämmelserna i den äldre lydelsen, dock längst till och med  utgången av juni 2025.
2018:1131
1. Denna förordning träder i kraft den 1 september 2018.
2. Förordningen tillämpas första gången när ledamöter i en  högskolas styrelse ska utses för tiden från och med den 1 maj 
2020.
2018:1135
1. Denna förordning träder i kraft den 1 januari 2019.
2. Förordningen tillämpas första gången i fråga om utbildning  som bedrivs och tandhygienistexamina som utfärdas efter  utgången av juni 2019.
3. Äldre bestämmelser gäller fortfarande för utbildning som  bedrivs och för tandhygienistexamina som utfärdas före den 1  juli 2019.
4. Den som före den 1 juli 2019 har påbörjat en utbildning  till en tandhygienistexamen enligt de äldre bestämmelserna  och den som dessförinnan har antagits till sådan utbildning  men fått anstånd med att påbörja utbildningen, har rätt att  slutföra sin utbildning för att få en tandhygienistexamen  enligt de äldre bestämmelserna, dock längst till och med  utgången av juni 2023.
2018:1503
1. Denna förordning träder i kraft den 1 januari 2019 i fråga  om 7 kap. 8-11 §§ och i övrigt den 1 januari 2022.
2. När Universitets- och högskolerådet eller en högskola med  stöd av den nya 7 kap. 9 § eller 7 kap. 9 a-11 §§ i den nya  lydelsen meddelar föreskrifter ska de föreskriva att  bestämmelserna ska tillämpas första gången vid antagning till  utbildning som börjar efter utgången av maj 2022.
3. Bestämmelserna i de nya 7 kap. 5 a § första stycket 1-5, 
5 b, 12 a, 15 a och 21 a §§ och bestämmelserna i 7 kap. 5, 6, 
8, 12, 14, 15, 18, 19, 21, 23, 24, 26 och 28 §§ i den nya  lydelsen ska tillämpas första gången vid antagning till  utbildning som börjar efter utgången av maj 2022. Bestäm-
melserna i den nya 7 kap. 5 a § första stycket 6 ska tillämpas  första gången vid antagning till utbildning som börjar efter  utgången av december 2022. Förordning (2021:929).
4. Bestämmelserna i 7 kap. 21 § i den nya lydelsen ska  tillämpas första gången vid prov som genomförs våren 2022.
5. Äldre bestämmelser gäller fortfarande i fråga om antagning  till utbildning som börjar före den 1 juni 2022.
2019:161
1. Denna förordning träder i kraft den 1 juli 2019.
2. Förordningen tillämpas första gången i fråga om utbildning  som bedrivs och läkarexamina som utfärdas efter utgången av  juni 2021.
3. Äldre bestämmelser gäller fortfarande för utbildning som  bedrivs och för läkarexamina som utfärdas före den 1 juli 
2021.
4. Den som före den 1 juli 2021 har påbörjat en utbildning  till en läkarexamen enligt de äldre bestämmelserna har rätt  att slutföra sin utbildning för att få en läkarexamen enligt  de äldre bestämmelserna, dock längst till och med utgången av  december 2029.
5. Den som före den 1 juli 2021 har antagits till en  utbildning till en läkarexamen enligt de äldre bestämmelserna  men fått anstånd till tid därefter med att påbörja  utbildningen, ska anses ha antagits till en utbildning till en  läkarexamen enligt de nya bestämmelserna.
2019:276
1. Denna förordning träder i kraft den 1 augusti 2019.
2. Förordningen tillämpas första gången vid antagning till  utbildning som börjar efter utgången av maj 2022.
3. Universitets- och högskolerådet får meddela föreskrifter om  kompensation för att de som avses i punkt 3 i ikraftträdande-  och övergångsbestämmelserna till förordningen (2011:1020) om  ändring i högskoleförordningen (1993:100) inte kan få  meritpoäng för områdeskurser från och med antagning till  utbildning som börjar efter utgången av maj 2022. När  Universitets- och högskolerådet meddelar sådana föreskrifter  ska myndigheten föreskriva att bestämmelserna ska tillämpas  första gången vid antagning till utbildning som börjar efter  utgången av maj 2022.
2020:766
1. Denna förordning träder i kraft den 1 januari 2021.
2. Förordningen tillämpas första gången i fråga om utbildning  som bedrivs och förskollärar-, yrkeslärar-, grundlärar- och  ämneslärarexamina som utfärdas efter utgången av juni 2021.
3. Äldre bestämmelser gäller fortfarande för utbildning som  bedrivs och förskollärar-, yrkeslärar-, grundlärar- och  ämneslärarexamina som utfärdas före den 1 juli 2021.
4. Äldre bestämmelser gäller fortfarande förskollärar-,  yrkeslärar-, grundlärar- och ämneslärarexamina som utfärdas  efter utgången av juni 2021, om den utbildning som  examensbeviset omfattar har slutförts i sin helhet dess-
förinnan.
5. Den som före den 1 juli 2021 har påbörjat en utbildning  till en förskollärar-, yrkeslärar-, grundlärar- eller  ämneslärarexamen enligt de äldre bestämmelserna har rätt att  slutföra sin utbildning för att få en sådan examen enligt de  äldre bestämmelserna, dock längst till och med utgången av  juni 2025 när det gäller yrkeslärarexamen och längst till och  med utgången av juni 2029 när det gäller förskollärar-,  grundlärar- och ämneslärarexamen.
6. Den som före den 1 juli 2021 har antagits till en  utbildning till en förskollärar-, yrkeslärar-, grundlärar-  eller ämneslärarexamen enligt de äldre bestämmelserna men fått  anstånd till tid därefter med att påbörja utbildningen, ska  anses ha antagits till en utbildning till en sådan examen  enligt de nya bestämmelserna.
2020:768
1. Denna förordning träder i kraft den 11 september 2020.
2. Förordningen tillämpas första gången i fråga om prov som  ska genomföras under det andra kalenderhalvåret 2020.
2020:881
1. Denna förordning träder i kraft den 30 november 2020.
2. Förordningen tillämpas första gången vid antagning till  utbildning som börjar efter den 1 augusti 2021.
2021:216
1. Denna förordning träder i kraft den 1 maj 2021.
2. Förordningen tillämpas första gången i fråga om utbildning  som påbörjas efter utgången av december 2021.
3. Äldre bestämmelser gäller fortfarande för utbildning som  har påbörjats före den 1 januari 2022.
2022:1219
1. Denna förordning träder i kraft den 1 juli 2023.
2. Bestämmelsen i 12 kap. 5 § i den nya lydelsen tillämpas  inte på beslut av Universitets- och högskolerådet som har  fattats före ikraftträdandet.
2023:34
1. Denna förordning träder i kraft den 24 februari 2023.
2. Förordningen tillämpas första gången i fråga om  utbildningar som påbörjas efter utgången av juni 2023.
3. Om det, i fråga om en utbildning till sjuksköterska, finns  synnerliga svårigheter att tillämpa bestämmelserna i 6 kap. 
17 a § och bilaga 4 första gången på utbildningar som påbörjas  efter utgången av juni 2023, får Universitetskanslersämbetet  besluta att bestämmelserna i fråga om den utbildningen ska  tillämpas första gången på utbildningar som påbörjas senare,  dock snarast möjligt och senast efter utgången av februari 
2024. Universitetskanslersämbetet får fatta ett sådant beslut  senast den 15 maj 2023 och bara om högskolan har ansökt om det  senast den 31 mars 2023.
4. Äldre bestämmelser gäller fortfarande för utbildningar som  har påbörjats före den 1 juli 2023.
2023:83
1. Denna förordning träder i kraft den 1 maj 2023.
2. Bestämmelserna i 7 kap. 21 § i den nya lydelsen tillämpas  första gången i fråga om högskoleprovet som anordnas under  hösten 2023.
2023:575
1. Denna förordning träder i kraft den 1 juli 2024.
2. Äldre bestämmelser gäller fortfarande för utbildningar som  har påbörjats före ikraftträdandet.
2024:914
1. Denna förordning träder i kraft den 13 november 2024.
2. Förordningen tillämpas första gången vid antagning till  utbildning som påbörjas efter den 30 juni 2025.
3. Äldre bestämmelser gäller fortfarande för betyg som satts  på kurser enligt de ämnesplaner som gäller utbildning som  påbörjats före utgången av juni 2025.
4. Vid uträkning av ett betygsvärde enligt bilaga 3 punkt 5  ska betyg på en kurs ersättas av betyg som den sökande får på  en motsvarande nivå i samma ämne före den 1 juli 2030, om det  sistnämnda betyget är högre samt omfattar minst samma antal  gymnasiepoäng.
5. Efter den 30 juni 2030 ska ett godkänt betyg som en elev  har fått på en nivå i ett ämne, ersätta betyg på kurser i  samma ämne som motsvarar någon eller några av de nivåer som  omfattas av betyget i ämnet.
6. Den som har avlagt en yrkesexamen i gymnasieskolan eller  inom kommunal vuxenutbildning som utöver betyg i ämnen också  innehåller betyg som satts på kurser, ska anses ha  grundläggande behörighet till utbildning på grundnivå, om den  sökande har lägst betyget E i de kurser eller nivåer i ämnena  svenska eller svenska som andraspråk och engelska som krävs  för en högskoleförberedande examen i gymnasieskolan.
7. Om en person utöver betyg i ämnen även har fått betyg som  satts på kurser, gäller 7 kap. 18 § och bilaga 3 i den äldre  lydelsen för meritvärderingen av kursbetygen.
2024:1304
1. Denna förordning träder i kraft den 1 februari 2025.
2. Förordningen tillämpas första gången vid antagning till  utbildning som börjar efter den 31 juli 2025.
3. Äldre bestämmelser gäller fortfarande för antagning till  utbildning som börjar före den 1 augusti 2025.
Bilaga 1
FÖRTECKNING ÖVER UNIVERSITET OCH HÖGSKOLOR
SOM STATEN ÄR HUVUDMAN FÖR SAMT DERAS
BENÄMNING
I denna bilaga anges enligt 1 kap. 1 § de universitet och  högskolor som staten är huvudman för samt deras benämning.
Uppsala universitet
Lunds universitet
Göteborgs universitet
Stockholms universitet
Umeå universitet
Linköpings universitet
Karolinska institutet (universitet)
Kungl. Tekniska högskolan (universitet)
Luleå tekniska universitet
Karlstads universitet
Linnéuniversitetet
Örebro universitet
Mittuniversitetet
Malmö universitet
Mälardalens universitet
Sveriges lantbruksuniversitet
Blekinge tekniska högskola
Försvarshögskolan
Gymnastik- och idrottshögskolan
Högskolan i Borås
Högskolan Dalarna
Högskolan i Gävle
Högskolan i Halmstad
Högskolan Kristianstad
Högskolan i Skövde
Högskolan Väst
Konstfack
Kungl. Konsthögskolan
Kungl. Musikhögskolan i Stockholm
Stockholms konstnärliga högskola
Södertörns högskola Förordning (2021:1223).
Bilaga 2
EXAMENSORDNING
1. Innehåll
I denna bilaga anges det enligt vad som sägs i 6 kap. 4 och 5 §§,
1. vilka examina som får avläggas på grundnivå, avancerad nivå och forskarnivå, och
2. vilka krav som ska uppfyllas för respektive examen
(examensbeskrivning).
I förordningen (1993:221) för Sveriges lantbruksuniversitet och förordningen (2007:1164) för Försvarshögskolan finns det bestämmelser om de examina som får utfärdas vid Lantbruksuniversitetet respektive Försvarshögskolan.
2. Gemensamma bestämmelser
Examensbenämning
En examensbenämning består av examen enligt vad som anges i denna examensordning och i förekommande fall ett för- eller efterled eller båda, som anger examens inriktning. Högskolan bestämmer vilka för- eller efterled som skall användas. För vissa examina skall, enligt vad som framgår av examensbeskrivningarna, högskolan bestämma en inriktning.
Översättning
En översättning av examensbenämningen ska återspegla examens omfattning och i förekommande fall inriktning samt på vilken nivå examen avläggs.
Universitets- och högskolerådet får meddela föreskrifter om översättningen av examen till engelska. Högskolan beslutar om översättningen av examen i examensbeviset till andra språk än engelska efter samråd med Universitets- och högskolerådet i fråga om den rättsliga status som en översättning av examen kan ha i andra länder.
Högskolan beslutar om översättning av de för- och efterled som högskolan använder. Högskolan ska till Universitets- och högskolerådet anmäla de för- och efterled på svenska som högskolan bestämt ska användas till varje examen samt översättningen av dem till engelska.
Högskolan får också till Universitets- och högskolerådet anmäla översättningen av examensbenämningar till andra språk än engelska.
3. Förteckning över examina
Examina på grundnivå
Generella examina
Högskoleexamen
Kandidatexamen
Konstnärliga examina
Konstnärlig högskoleexamen
Konstnärlig kandidatexamen
Yrkesexamina
Arbetsterapeutexamen
Audionomexamen
Biomedicinsk analytikerexamen
Brandingenjörexamen
Dietistexamen
Folkhögskollärarexamen
Fysioterapeutexamen
Förskollärarexamen
Högskoleingenjörsexamen
Optikerexamen
Ortopedingenjörexamen
Receptarieexamen
Röntgensjuksköterskeexamen
Sjuksköterskeexamen
Sjöingenjörsexamen
Sjökaptensexamen
Socionomexamen
Studie- och yrkesvägledarexamen
Tandhygienistexamen
Tandteknikerexamen
Yrkeslärarexamen
Examina på avancerad nivå
Generella examina
Magisterexamen
Masterexamen
Konstnärliga examina
Konstnärlig magisterexamen
Konstnärlig masterexamen
Yrkesexamina
Apotekarexamen
Arkitektexamen
Barnmorskeexamen
Civilekonomexamen
Juristexamen
Civilingenjörsexamen
Hälso- och sjukvårdskuratorsexamen
Juristexamen
Logopedexamen
Läkarexamen
Psykologexamen
Psykoterapeutexamen
Sjukhusfysikerexamen
Specialistsjuksköterskeexamen
Speciallärarexamen
Specialpedagogexamen
Tandläkarexamen
Examina på grundnivå eller avancerad nivå
Grundlärarexamen
Ämneslärarexamen
Examina på forskarnivå
Generella examina
Licentiatexamen
Doktorsexamen
Konstnärliga examina
Konstnärlig licentiatexamen
Konstnärlig doktorsexamen
4. Examensbeskrivningar
EXAMINA PÅ GRUNDNIVÅ
GENERELLA EXAMINA
Högskoleexamen
Omfattning
Högskoleexamen uppnås efter att studenten fullgjort kursfordringar om 120 högskolepoäng med viss inriktning som varje högskola själv bestämmer.
Mål
Kunskap och förståelse
För högskoleexamen skall studenten
- visa kunskap och förståelse inom det huvudsakliga området
(huvudområdet) för utbildningen, inbegripet kännedom om områdets vetenskapliga grund och kunskap om några tillämpliga metoder inom området.
Färdighet och förmåga
För högskoleexamen skall studenten
- visa förmåga att söka, samla och kritiskt tolka relevant information för att formulera svar på väldefinierade frågeställningar inom huvudområdet för utbildningen,
- visa förmåga att redogöra för och diskutera sitt kunnande med olika grupper, och
- visa sådan färdighet som fordras för att självständigt arbeta med vissa uppgifter inom det område som utbildningen avser.
Värderingsförmåga och förhållningssätt
För högskoleexamen skall studenten
- visa kunskap om och ha förutsättningar för att hantera etiska frågeställningar inom huvudområdet för utbildningen.
Självständigt arbete (examensarbete)
För högskoleexamen skall studenten inom ramen för kursfordringarna ha fullgjort ett självständigt arbete
(examensarbete) inom huvudområdet för utbildningen.
Övrigt
För högskoleexamen med en viss inriktning skall också de preciserade krav gälla som varje högskola själv bestämmer inom ramen för kraven i denna examensbeskrivning.
Kandidatexamen
Omfattning
Kandidatexamen uppnås efter att studenten fullgjort kursfordringar om 180 högskolepoäng med viss inriktning som varje högskola själv bestämmer, varav minst 90 högskolepoäng med successiv fördjupning inom det huvudsakliga området
(huvudområdet) för utbildningen.
Mål
Kunskap och förståelse
För kandidatexamen skall studenten
- visa kunskap och förståelse inom huvudområdet för utbildningen, inbegripet kunskap om områdets vetenskapliga grund, kunskap om tillämpliga metoder inom området, fördjupning inom någon del av området samt orientering om aktuella forskningsfrågor.
Färdighet och förmåga
För kandidatexamen skall studenten
- visa förmåga att söka, samla, värdera och kritiskt tolka relevant information i en problemställning samt att kritiskt diskutera företeelser, frågeställningar och situationer,
- visa förmåga att självständigt identifiera, formulera och lösa problem samt att genomföra uppgifter inom givna tidsramar,
- visa förmåga att muntligt och skriftligt redogöra för och diskutera information, problem och lösningar i dialog med olika grupper, och
- visa sådan färdighet som fordras för att självständigt arbeta inom det område som utbildningen avser.
Värderingsförmåga och förhållningssätt
För kandidatexamen skall studenten
- visa förmåga att inom huvudområdet för utbildningen göra bedömningar med hänsyn till relevanta vetenskapliga, samhälleliga och etiska aspekter,
- visa insikt om kunskapens roll i samhället och om människors ansvar för hur den används, och
- visa förmåga att identifiera sitt behov av ytterligare kunskap och att utveckla sin kompetens.
Självständigt arbete (examensarbete)
För kandidatexamen skall studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng inom huvudområdet för utbildningen.
Övrigt
För kandidatexamen med en viss inriktning skall också de preciserade krav gälla som varje högskola själv bestämmer inom ramen för kraven i denna examensbeskrivning.
KONSTNÄRLIGA EXAMINA
Konstnärlig högskoleexamen
Omfattning
Konstnärlig högskoleexamen uppnås efter att studenten fullgjort kursfordringar om 120 högskolepoäng med viss inriktning som varje högskola själv bestämmer.
Mål
Kunskap och förståelse
För konstnärlig högskoleexamen skall studenten
- visa kunskap och förståelse inom det huvudsakliga området
(huvudområdet) för utbildningen, inbegripet kännedom om områdets praktiska och teoretiska grund, samt kunskap om och erfarenhet av metod och processer inom området.
Färdighet och förmåga
För konstnärlig högskoleexamen skall studenten
- visa förmåga att beskriva, analysera och tolka form, teknik och innehåll inom huvudområdet för utbildningen,
- visa förmåga att inom huvudområdet för utbildningen skapa, förverkliga och uttrycka egna konstnärliga idéer och genomföra konstnärliga uppgifter inom givna tidsramar,
- visa förmåga att redogöra för och diskutera sitt kunnande med olika grupper, och
- visa sådan färdighet och kunskap som fordras för att självständigt verka i arbetslivet.
Värderingsförmåga och förhållningssätt
För konstnärlig högskoleexamen skall studenten
- visa förmåga att inom huvudområdet för utbildningen reflektera över konstnärliga, samhälleliga och etiska aspekter.
Självständigt arbete (examensarbete)
För konstnärlig högskoleexamen skall studenten inom ramen för kursfordringarna ha fullgjort ett självständigt arbete
(examensarbete) inom huvudområdet för utbildningen.
Övrigt
För konstnärlig högskoleexamen med en viss inriktning skall också de preciserade krav gälla som varje högskola själv bestämmer inom ramen för kraven i denna examensbeskrivning.
Konstnärlig kandidatexamen
Omfattning
Konstnärlig kandidatexamen uppnås efter att studenten fullgjort kursfordringar om 180 högskolepoäng med viss inriktning som varje högskola själv bestämmer.
Mål
Kunskap och förståelse
För konstnärlig kandidatexamen skall studenten
- visa kunskap och förståelse inom det huvudsakliga området
(huvudområdet) för utbildningen, inbegripet kunskap om områdets praktiska och teoretiska grund, kunskap om och erfarenhet av metod och processer samt fördjupning inom området.
Färdighet och förmåga
För konstnärlig kandidatexamen skall studenten
- visa förmåga att beskriva, analysera och tolka form, teknik och innehåll samt kritiskt reflektera över sitt eget och andras konstnärliga förhållningssätt inom huvudområdet för utbildningen,
- visa förmåga att inom huvudområdet för utbildningen självständigt skapa, förverkliga och uttrycka egna idéer, identifiera, formulera och lösa konstnärliga och gestaltningsmässiga problem samt genomföra konstnärliga uppgifter inom givna tidsramar,
- visa förmåga att muntligt och skriftligt eller på annat sätt redogöra för och diskutera sin verksamhet och konstnärliga frågeställningar med olika grupper, och
- visa sådan färdighet och kunskap som fordras för att självständigt verka i arbetslivet.
Värderingsförmåga och förhållningssätt
För konstnärlig kandidatexamen skall studenten
- visa förmåga att inom huvudområdet för utbildningen göra bedömningar med hänsyn till relevanta konstnärliga, samhälleliga och etiska aspekter,
- visa förståelse av konstens roll i samhället, och
- visa förmåga att identifiera sitt behov av ytterligare kunskap och att utveckla sin kompetens.
Självständigt arbete (examensarbete)
För konstnärlig kandidatexamen skall studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng inom huvudområdet för utbildningen.
Övrigt
För konstnärlig kandidatexamen med en viss inriktning skall också de preciserade krav gälla som varje högskola själv bestämmer inom ramen för kraven i denna examensbeskrivning.
YRKESEXAMINA
Arbetsterapeutexamen
Omfattning
Arbetsterapeutexamen uppnås efter att studenten fullgjort kursfordringar om 180 högskolepoäng.
Mål
För arbetsterapeutexamen skall studenten visa sådan kunskap och förmåga som krävs för behörighet som arbetsterapeut.
Kunskap och förståelse
För arbetsterapeutexamen skall studenten
- visa kunskap om områdets vetenskapliga grund och kännedom om aktuellt forsknings- och utvecklingsarbete samt kunskap om sambandet mellan vetenskap och beprövad erfarenhet och
 sambandets betydelse för yrkesutövningen,
- visa kunskap om förhållanden i samhället som påverkar individers och gruppers hälsa, och
- visa kunskap om relevanta författningar.
Färdighet och förmåga
För arbetsterapeutexamen skall studenten
- visa förmåga att självständigt och i samverkan med individen genomföra arbetsterapeutiska åtgärder som förebygger, förbättrar och kompenserar nedsatt aktivitetsförmåga,
- visa förmåga att identifiera och genomföra miljöinriktade åtgärder både på individ-, grupp- och samhällsnivå,
- visa förmåga att initiera och medverka i hälsofrämjande arbete,
- visa förmåga att tillämpa sitt kunnande för att hantera olika situationer, företeelser och frågeställningar utifrån individers och gruppers behov,
- visa förmåga att informera och undervisa olika grupper,
- visa förmåga att muntligt och skriftligt redogöra för och diskutera åtgärder och behandlingsresultat med berörda parter samt i enlighet med relevanta författningar dokumentera dessa,
- visa förmåga till lagarbete och samverkan med andra yrkesgrupper, och
- visa förmåga att kritiskt granska, bedöma och använda relevant information samt att diskutera nya fakta, företeelser och frågeställningar med olika grupper och därmed bidra till utveckling av yrket och verksamheten.
Värderingsförmåga och förhållningssätt
För arbetsterapeutexamen skall studenten
- visa självkännedom och empatisk förmåga,
- visa förmåga att med helhetssyn på människan göra åtgärdsbedömningar utifrån relevanta vetenskapliga, samhälleliga och etiska aspekter med särskilt beaktande av de mänskliga rättigheterna,
- visa förmåga till ett professionellt förhållningssätt gentemot klienter eller patienter, deras närstående och andra grupper, och
- visa förmåga att identifiera sitt behov av ytterligare kunskap och att fortlöpande utveckla sin kompetens.
Självständigt arbete (examensarbete)
För arbetsterapeutexamen skall studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng.
Övrigt
För arbetsterapeutexamen skall också de preciserade krav gälla som varje högskola själv bestämmer inom ramen för kraven i denna examensbeskrivning.
Audionomexamen
Omfattning
Audionomexamen uppnås efter att studenten fullgjort kursfordringar om 180 högskolepoäng.
Mål
För audionomexamen skall studenten visa sådan kunskap och förmåga som krävs för behörighet som audionom.
Kunskap och förståelse
För audionomexamen skall studenten
- visa kunskap om områdets vetenskapliga grund och kännedom om aktuellt forsknings- och utvecklingsarbete samt kunskap om sambandet mellan vetenskap och beprövad erfarenhet och sambandets betydelse för yrkesutövningen,
- visa kunskap om hörseln och dess betydelse för individen samt om faktorer som påverkar hörselhälsan, och
- visa kunskap om relevanta författningar.
Färdighet och förmåga
För audionomexamen skall studenten
- visa förmåga att genomföra hörselutredningar samt självständigt bedöma och i samverkan med patienten planera, genomföra och utvärdera habiliterande och rehabiliterande åtgärder,
- visa förmåga att identifiera, initiera och delta i hörselfrämjande hälsovård och förebyggande åtgärder i avsikt att förhindra uppkomst av hörselskador,
- visa förmåga att tillämpa sitt kunnande för att hantera olika situationer, företeelser och frågeställningar utifrån individers och gruppers behov,
- visa förmåga att informera och undervisa olika grupper,
- visa förmåga att muntligt och skriftligt redogöra för och diskutera åtgärder och behandlingsresultat med berörda parter samt i enlighet med relevanta författningar dokumentera dessa,
- visa förmåga till lagarbete och samverkan med andra yrkesgrupper, och
- visa förmåga att kritiskt granska, bedöma och använda relevant information samt att diskutera nya fakta, företeelser och frågeställningar med olika grupper och därmed bidra till utveckling av yrket och verksamheten.
Värderingsförmåga och förhållningssätt
För audionomexamen skall studenten
- visa självkännedom och empatisk förmåga,
- visa förmåga att med helhetssyn på människan göra åtgärdsbedömningar utifrån relevanta vetenskapliga, samhälleliga och etiska aspekter, med särskilt beaktande av de mänskliga rättigheterna,
- visa förmåga till ett professionellt förhållningssätt gentemot patienter, deras närstående och andra grupper, och
- visa förmåga att identifiera sitt behov av ytterligare kunskap och att fortlöpande utveckla sin kompetens.
Självständigt arbete (examensarbete)
För audionomexamen skall studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng.
Övrigt
För audionomexamen skall också de preciserade krav gälla som varje högskola själv bestämmer inom ramen för kraven i denna examensbeskrivning.
Biomedicinsk analytikerexamen
Omfattning
Biomedicinsk analytikerexamen uppnås efter att studenten fullgjort kursfordringar om 180 högskolepoäng.
Mål
För biomedicinsk analytikerexamen skall studenten visa sådan kunskap och förmåga som krävs för behörighet som biomedicinsk analytiker.
Kunskap och förståelse
För biomedicinsk analytikerexamen skall studenten
- visa kunskap om områdets vetenskapliga grund och kännedom om aktuellt forsknings- och utvecklingsarbete samt kunskap om sambandet mellan vetenskap och beprövad erfarenhet och sambandets betydelse för yrkesutövningen,
- visa kunskap om relevanta metoder inom området, och
- visa kunskap om relevanta författningar.
Färdighet och förmåga
För biomedicinsk analytikerexamen skall studenten
- visa förmåga att självständigt planera och genomföra analyser och undersökningar och i samband med dessa samverka med patienten och närstående,
- visa förmåga att utveckla, använda och kvalitetssäkra biomedicinska laboratorie- och undersökningsmetoder,
- visa förmåga att tillämpa sitt kunnande för att hantera olika situationer, företeelser och frågeställningar utifrån individers och gruppers behov,
- visa förmåga att informera och undervisa olika grupper,
- visa förmåga att samla, bearbeta och kritiskt tolka analys-
och undersökningsresultat, uppmärksamma och hantera avvikelser samt muntligt och skriftligt redogöra för och diskutera resultaten med berörda parter samt i enlighet med relevanta författningar dokumentera dessa,
- visa förmåga till lagarbete och samverkan med andra yrkesgrupper, och
- visa förmåga att kritiskt granska, bedöma och använda relevant information samt att diskutera nya fakta, företeelser och frågeställningar med olika grupper och därmed bidra till utveckling av yrket och verksamheten.
Värderingsförmåga och förhållningssätt
För biomedicinsk analytikerexamen skall studenten
- visa självkännedom och empatisk förmåga,
- visa förmåga att med helhetssyn på människan göra bedömningar utifrån relevanta vetenskapliga, samhälleliga och etiska aspekter med särskilt beaktande av de mänskliga rättigheterna,
- visa förmåga till ett professionellt förhållningssätt gentemot patienter och deras närstående, och
- visa förmåga att identifiera sitt behov av ytterligare kunskap och att fortlöpande utveckla sin kompetens.
Självständigt arbete (examensarbete)
För biomedicinsk analytikerexamen skall studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng.
Övrigt
För biomedicinsk analytikerexamen skall också de preciserade krav gälla som varje högskola själv bestämmer inom ramen för kraven i denna examensbeskrivning.
Brandingenjörsexamen
Omfattning
Brandingenjörsexamen uppnås efter att studenten fullgjort
 kursfordringar om 210 högskolepoäng.
Mål
För brandingenjörsexamen skall studenten visa sådan kunskap och
 förmåga som krävs för att självständigt arbeta som
 brandingenjör.
Kunskap och förståelse
För brandingenjörsexamen skall studenten
- visa kunskap om områdets vetenskapliga grund och dess
 beprövade erfarenhet samt kännedom om aktuellt forsknings- och
 utvecklingsarbete, och
- visa fördjupad kunskap inom det brandtekniska området och
 relevant kunskap i matematik och naturvetenskap.
Färdighet och förmåga
För brandingenjörsexamen skall studenten
- visa förmåga att självständigt och kritiskt utnyttja och
 utveckla metoder och tekniker avseende byggnadstekniskt
 brandskydd, samhällsplanering, risk- och krishantering samt
 räddningstjänst,
- visa förmåga att förebygga olyckor och skador och att
 upprätta underlag för effektiva insatser inom räddningstjänst,
- visa förmåga att självständigt och kreativt identifiera,
 formulera och hantera komplexa frågeställningar samt analysera
 och utvärdera olika tekniska lösningar,
- visa förmåga att planera och med adekvata metoder genomföra
 uppgifter inom givna ramar,
- visa förmåga att kritiskt och systematiskt använda kunskap
 samt att modellera, simulera, förutsäga och utvärdera skeenden
 med utgångspunkt i relevant information,
- visa förmåga att utforma och hantera processer och system med
 hänsyn till människors förutsättningar och behov och samhällets
 mål för hållbar utveckling,
- visa förmåga till lagarbete och samverkan i grupper med olika
 sammansättning, och
- visa förmåga att muntligt och skriftligt i dialog med olika
 grupper klart redogöra för och diskutera sina slutsatser och
 den kunskap och de argument som ligger till grund för dessa.
Värderingsförmåga och förhållningssätt
För brandingenjörsexamen skall studenten
- visa förmåga att göra bedömningar med hänsyn till relevanta
 vetenskapliga, samhälleliga och etiska aspekter,
- visa insikt i brandteknikens möjligheter och begränsningar,
 dess roll i samhället och människors ansvar för dess nyttjande,
 inbegripet sociala och ekonomiska aspekter samt miljöaspekter,
 och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För brandingenjörsexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För brandingenjörsexamen skall också de preciserade krav gälla
 som varje högskola själv bestämmer inom ramen för kraven i
 denna examensbeskrivning.
Dietistexamen
Omfattning
Dietistexamen uppnås efter att studenten fullgjort
 kursfordringar om 180 högskolepoäng.
Mål
För dietistexamen skall studenten visa sådan kunskap och
 förmåga som krävs för behörighet som dietist.
Kunskap och förståelse
För dietistexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen, och
- visa kunskap om relevanta författningar.
Färdighet och förmåga
För dietistexamen skall studenten
- visa förmåga att självständigt och i samverkan med patienten
 undersöka och bedöma näringsintag, näringstillstånd och
 näringsbehov,
- visa förmåga att planera och hantera nutritionsbehov för
 olika grupper i samhället samt förmåga att utbilda och
 informera om kost och hälsa,
- visa förmåga att förebygga, utreda, bedöma, behandla och
 utvärdera kost- och nutritionsrelaterade problem, symptom och
 sjukdomar,
- visa förmåga att initiera och använda nya metoder inom
 området,
- visa förmåga att tillämpa sitt kunnande för att hantera olika
 situationer, företeelser och frågeställningar utifrån
 individers och gruppers behov,
- visa förmåga att informera och undervisa olika grupper,
- visa förmåga att muntligt och skriftligt redogöra för och
 diskutera vidtagna åtgärder och behandlingsresultat med berörda
 parter samt i enlighet med relevanta författningar dokumentera
 dessa,
- visa förmåga till lagarbete och samverkan med andra
 yrkesgrupper, och
- visa förmåga att kritiskt granska, bedöma och använda
 relevant information samt att diskutera nya fakta, företeelser
 och frågeställningar med olika målgrupper och därmed bidra till
 utveckling av yrket och verksamheten.
Värderingsförmåga och förhållningssätt
För dietistexamen skall studenten
- visa självkännedom och empatisk förmåga,
- visa förmåga att med helhetssyn på människan göra
 åtgärdsbedömningar utifrån relevanta vetenskapliga,
 samhälleliga och etiska aspekter med särskilt beaktande av de
 mänskliga rättigheterna,
- visa förmåga till ett professionellt förhållningssätt
 gentemot patienter och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För dietistexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För dietistexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Folkhögskollärarexamen
Omfattning
Folkhögskollärarexamen uppnås efter att studenten fullgjort  kursfordringar om 60 högskolepoäng.
Mål
För folkhögskollärarexamen ska studenten visa sådan kunskap  och förmåga som krävs för att självständigt arbeta som lärare  i folkhögskolan eller som ledare i annat  folkbildningsarbete.
Kunskap och förståelse
För folkhögskollärarexamen ska studenten
- visa kunskap om forskning om folkbildning och om dess  betydelse för yrkesutövningen,
- visa kunskap om statens mål för folkbildningen, inbegripet  relevanta styrdokument,
- visa kunskap om utbildningsformen folkhögskola och om  folkhögskolans organisation, historia och roll i samhället,
- visa kunskap om vuxnas lärande och om olika  pedagogisk-didaktiska perspektiv,
- visa kunskap om och förståelse för sociala relationer,  konflikthantering och pedagogiskt ledarskap,
- visa kunskap om inkludering och förståelse för den  variation som förekommer när det gäller deltagares  förutsättningar, förmågor och erfarenheter, och
- visa kunskap om bedömning av deltagares lärande och  utveckling.
Färdighet och förmåga
För folkhögskollärarexamen ska studenten
- visa förmåga att självständigt och tillsammans med andra  planera, genomföra, utvärdera och reflektera över processer  som stöder deltagarnas bildning och lärande,
- visa förmåga att uppmuntra till självständiga studier och  samarbete och stödja deltagares planering av sina studier,
- visa förmåga att använda praktiskt-estetiska uttrycksmedel,  och
- visa förmåga att säkert och kritiskt använda digitala  verktyg i den pedagogiska verksamheten samt att beakta  betydelsen av olika mediers och digitala miljöers roll för  denna.
Värderingsförmåga och förhållningssätt
För folkhögskollärarexamen ska studenten
- visa förmåga att beakta frågor om demokrati och andra  värdegrundsfrågor som jämställdhet och jämlikhet, mångfald  och mänskliga rättigheter inom yrkesområdet, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För folkhögskollärarexamen ska studenten inom ramen för  kursfordringarna ha fullgjort ett självständigt arbete 
(examensarbete).
Övrigt
För folkhögskollärarexamen ska studenten ha fullgjort  handledd praktik.
För folkhögskollärarexamen ska också de preciserade krav  gälla som varje högskola själv bestämmer inom ramen för  kraven i denna examensordning.
Fysioterapeutexamen
Omfattning
Fysioterapeutexamen uppnås efter att studenten fullgjort  kursfordringar om 180 högskolepoäng.
Mål
För fysioterapeutexamen ska studenten visa sådan kunskap och  förmåga som krävs för behörighet som fysioterapeut.
Kunskap och förståelse
För fysioterapeutexamen ska studenten
- visa kunskap om områdets vetenskapliga grund och kännedom  om aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa kunskap om förhållanden i samhället som påverkar  individers och gruppers hälsa,
- visa kunskap om mäns våld mot kvinnor och våld i nära  relationer, och
- visa kunskap om relevanta författningar.
Färdighet och förmåga
För fysioterapeutexamen ska studenten
- visa förmåga att självständigt och i samverkan med  individen genomföra fysioterapeutiska åtgärder samt förmåga  att initiera och medverka i hälsofrämjande, behandlande,  habiliterande och rehabiliterande arbete på individ-, grupp-  eller samhällsnivå,
- visa förmåga att tillämpa sitt kunnande för att hantera  olika situationer, företeelser och frågeställningar utifrån  individers och gruppers behov,
- visa förmåga att informera och undervisa olika grupper samt  att genomföra vägledande uppgifter,
- visa förmåga att muntligt och skriftligt redogöra för och  diskutera åtgärder och behandlingsresultat med berörda parter  samt i enlighet med relevanta författningar dokumentera  dessa,
- visa förmåga till lagarbete och samverkan med andra  yrkesgrupper, och
- visa förmåga att kritiskt granska, bedöma och använda  relevant information samt att diskutera nya fakta,  företeelser och frågeställningar med olika grupper och därmed  bidra till utveckling av yrket och verksamheten.
Värderingsförmåga och förhållningssätt
För fysioterapeutexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt förhållningssätt  gentemot klienter eller patienter, deras närstående och andra  grupper, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För fysioterapeutexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
För fysioterapeutexamen ska också de preciserade krav gälla  som varje högskola själv bestämmer inom ramen för kraven i  denna examensbeskrivning.
Förskollärarexamen
Omfattning
Förskollärarexamen uppnås efter att studenten fullgjort  kursfordringar om 210 högskolepoäng.
Mål
För förskollärarexamen ska studenten visa sådan kunskap och  förmåga som krävs för att självständigt arbeta som  förskollärare i den verksamhet som utbildningen avser.  Studenten ska även visa kunskap och förmåga för annan  undervisning för vilken examen enligt gällande föreskrifter  kan ge behörighet.
Kunskap och förståelse
För förskollärarexamen ska studenten
- visa sådana kunskaper inom det förskolepedagogiska området  och sådana ämneskunskaper, inbegripet kännedom om aktuellt  forsknings- och utvecklingsarbete, som krävs för  yrkesutövningen,
- visa sådana kunskaper i förskoledidaktik och ämnesdidaktik  inklusive metodik som krävs för undervisning och lärande inom  det förskolepedagogiska området och inom de ämnesområden som  utbildningen avser samt för yrkesutövningen i övrigt,
- visa fördjupad kunskap om barns kommunikation och  språkutveckling,
- visa kunskap om grundläggande läs-, skriv- och  matematikinlärning,
- visa kännedom om vetenskapsteori och kvalitativa och  kvantitativa forskningsmetoder, samt om relationen mellan  vetenskaplig grund och beprövad erfarenhet och dess betydelse  för yrkesutövningen,
- visa sådan kunskap om barns utveckling, lärande, behov och  förutsättningar som krävs för yrkesutövningen,
- visa kunskap om praktiska och estetiska läroprocesser,
- visa kunskap om och förståelse för sociala relationer,  konflikthantering och ledarskap, och
- visa kunskap om skolväsendets organisation, relevanta  styrdokument, läroplansteori och olika pedagogisk-didaktiska  perspektiv samt visa kännedom om skolväsendets historia.
Färdighet och förmåga
För förskollärarexamen ska studenten
- visa fördjupad förmåga att möta barnens behov av omsorg och  att skapa förutsättningar, inbegripet genom lek och skapande  verksamhet, för alla barn att lära och utvecklas,
- visa förmåga att kritiskt och självständigt tillvarata,  systematisera och reflektera över egna och andras erfarenheter  samt relevanta forskningsresultat för att därigenom bidra till  utvecklingen av yrkesverksamheten och kunskapsutvecklingen  inom yrkesområdet,
- visa förmåga att tillämpa sådan förskoledidaktik och  ämnesdidaktik inklusive metodik som krävs för undervisning och  lärande inom det förskolepedagogiska området och inom de  ämnesområden som utbildningen avser samt för yrkesutövningen i  övrigt,
- visa förmåga att ta till vara barns kunskaper och  erfarenheter för att stimulera varje barns lärande och  utveckling,
- visa förmåga att självständigt och tillsammans med andra  planera, genomföra, utvärdera och utveckla undervisning och  den pedagogiska verksamheten i övrigt i syfte att på bästa  sätt stimulera varje barns lärande och utveckling,
- visa förmåga att identifiera och i samverkan med andra  tillgodose barns behov av specialpedagogiska insatser,  inbegripet specialpedagogiska insatser för barn med  neuropsykiatriska svårigheter,
- visa förmåga att observera, dokumentera och analysera barns  allsidiga lärande och utveckling i förhållande till  verksamhetens mål och informera och samarbeta med  vårdnadshavare,
- visa förmåga att kommunicera och förankra förskolans  värdegrund, inbegripet de mänskliga rättigheterna och de  grundläggande demokratiska värderingarna,
- visa förmåga att förebygga och motverka diskriminering och  annan kränkande behandling av barn,
- visa förmåga att beakta, kommunicera och förankra ett  jämställdhets- och jämlikhetsperspektiv i den pedagogiska  verksamheten,
- visa kommunikativ förmåga i lyssnande, talande och skrivande  till stöd för den pedagogiska verksamheten,
- visa förmåga att säkert och kritiskt använda digitala  verktyg i den pedagogiska verksamheten och att beakta  betydelsen av olika mediers och digitala miljöers roll för  denna, och
- visa förmåga att i den pedagogiska verksamheten tillägna sig  färdigheter som är värdefulla för yrkesutövningen.
Värderingsförmåga och förhållningssätt
För förskollärarexamen ska studenten
- visa självkännedom och empatisk förmåga,
- visa förmåga till ett professionellt förhållningssätt  gentemot barn och deras vårdnadshavare,
- visa förmåga att i det pedagogiska arbetet göra bedömningar  utifrån relevanta vetenskapliga, samhälleliga och etiska  aspekter med särskilt beaktande av de mänskliga rättigheterna,  i synnerhet barnets rättigheter enligt barnkonventionen, samt  en hållbar utveckling, och
- visa förmåga att identifiera sitt behov av ytterligare  kunskap och utveckla sin kompetens i det pedagogiska arbetet.
Självständigt arbete (examensarbete)
För förskollärarexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng inom det  förskolepedagogiska området.
Övrigt
För förskollärarexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Högskoleingenjörsexamen
Omfattning
Högskoleingenjörsexamen uppnås efter att studenten fullgjort
 kursfordringar om 180 högskolepoäng.
Mål
För högskoleingenjörsexamen skall studenten visa sådan kunskap
 och förmåga som krävs för att självständigt arbeta som
 högskoleingenjör.
Kunskap och förståelse
För högskoleingenjörsexamen skall studenten
- visa kunskap om det valda teknikområdets vetenskapliga grund
 och dess beprövade erfarenhet samt kännedom om aktuellt
 forsknings- och utvecklingsarbete, och
- visa brett kunnande inom det valda teknikområdet och relevant
 kunskap i matematik och naturvetenskap.
Färdighet och förmåga
För högskoleingenjörsexamen skall studenten
- visa förmåga att med helhetssyn självständigt och kreativt
 identifiera, formulera och hantera frågeställningar och
 analysera och utvärdera olika tekniska lösningar,
- visa förmåga att planera och med adekvata metoder genomföra
 uppgifter inom givna ramar,
- visa förmåga att kritiskt och systematiskt använda kunskap
 samt att modellera, simulera, förutsäga och utvärdera skeenden
 med utgångspunkt i relevant information,
 
 - visa förmåga att utforma och hantera produkter, processer och
 system med hänsyn till människors förutsättningar och behov och
 samhällets mål för ekonomiskt, socialt och ekologiskt hållbar
 utveckling,
- visa förmåga till lagarbete och samverkan i grupper med olika
 sammansättning, och
- visa förmåga att muntligt och skriftligt redogöra för och
 diskutera information, problem och lösningar i dialog med olika
 grupper.
Värderingsförmåga och förhållningssätt
För högskoleingenjörsexamen skall studenten
- visa förmåga att göra bedömningar med hänsyn till relevanta
 vetenskapliga, samhälleliga och etiska aspekter,
- visa insikt i teknikens möjligheter och begränsningar, dess
 roll i samhället och människors ansvar för dess nyttjande,
 inbegripet sociala och ekonomiska aspekter samt miljö- och
 arbetsmiljöaspekter, och
 
 - visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För högskoleingenjörsexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För högskoleingenjörsexamen skall också de preciserade krav
 gälla som varje högskola själv bestämmer inom ramen för kraven
 i denna examensbeskrivning.
 
 Optikerexamen
Omfattning
Optikerexamen uppnås efter att studenten fullgjort
 kursfordringar om 180 högskolepoäng.
Mål
För optikerexamen skall studenten visa sådan kunskap och
 förmåga som krävs för behörighet som optiker.
Kunskap och förståelse
För optikerexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen, och
 - visa kunskap om relevanta författningar.
Färdighet och förmåga
För optikerexamen skall studenten
- visa förmåga att självständigt och i samverkan med patienten
 genomföra synundersökning samt vid behov hänvisa patienten
 vidare till hälso- och sjukvården,
- visa förmåga att medverka vid optometrisk habilitering och
 rehabilitering inom hälso- och sjukvården,
- visa förmåga att tillämpa sitt kunnande för att hantera olika
 situationer, företeelser och frågeställningar utifrån
 individers och gruppers behov,
- visa förmåga att informera och undervisa olika grupper,
- visa förmåga att muntligt och skriftligt redogöra för och
 diskutera bedömningar och vidtagna åtgärder med berörda parter
 samt i enlighet med relevanta författningar dokumentera dessa,
- visa förmåga till lagarbete och samverkan med andra
 yrkesgrupper, och
- visa förmåga att kritiskt granska, bedöma och använda
 relevant information samt att diskutera nya fakta, företeelser
 och frågeställningar med olika grupper och därmed bidra till
 utveckling av yrket och verksamheten.
Värderingsförmåga och förhållningssätt
För optikerexamen skall studenten
- visa självkännedom och empatisk förmåga,
- visa förmåga att göra åtgärdsbedömningar utifrån relevanta
 vetenskapliga, samhälleliga och etiska aspekter med särskilt
 beaktande av de mänskliga rättigheterna,
- visa förmåga till ett professionellt förhållningssätt
 gentemot patienter och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För optikerexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För optikerexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Ortopedingenjörsexamen
Omfattning
Ortopedingenjörsexamen uppnås efter att studenten fullgjort
 kursfordringar om 180 högskolepoäng.
Mål
För ortopedingenjörsexamen skall studenten visa sådan kunskap
 och förmåga som krävs för behörighet som ortopedingenjör.
Kunskap och förståelse
För ortopedingenjörsexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och dess
 betydelse för yrkesutövningen,
- visa kunskap om relevanta metoder inom området, och
- visa kunskap om relevanta författningar.
Färdighet och förmåga
För ortopedingenjörsexamen skall studenten
- visa förmåga att självständigt och i samverkan med patienten
 genomföra ortopedtekniska åtgärder och verka som teknisk
 specialist inom hela habiliterings- och rehabiliteringsområdet,
- visa förmåga att medverka i förebyggande arbete samt att
 initiera metodförbättringar och kvalitetssäkring av utrustning,
 arbetsmetoder och produkter,
- visa förmåga att informera och undervisa olika grupper,
- visa förmåga att muntligt och skriftligt redogöra för och
 diskutera åtgärder och behandlingsresultat med berörda parter
 samt i enlighet med relevanta författningar dokumentera dessa,
- visa förmåga till lagarbete och samverkan med andra
 yrkesgrupper, och
- visa förmåga att kritiskt granska, bedöma och använda
 relevant information samt att diskutera nya fakta, företeelser
 och frågeställningar med olika grupper och därmed bidra till
 utveckling av yrket och verksamheten.
Värderingsförmåga och förhållningssätt
För ortopedingenjörsexamen skall studenten
- visa självkännedom och empatisk förmåga,
- visa förmåga att med helhetssyn på människan göra bedömningar
 utifrån relevanta vetenskapliga, samhälleliga och etiska
 aspekter med särskilt beaktande av de mänskliga rättigheterna,
- visa förmåga till ett professionellt förhållningssätt
 gentemot patienter och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För ortopedingenjörsexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För ortopedingenjörsexamen skall också de preciserade krav
 gälla som varje högskola själv bestämmer inom ramen för kraven
 i denna examensbeskrivning.
Receptarieexamen
Omfattning
Receptarieexamen uppnås efter att studenten fullgjort
 kursfordringar om 180 högskolepoäng.
 Mål
För receptarieexamen skall studenten visa sådan kunskap och
 förmåga som krävs för behörighet som receptarie.
Kunskap och förståelse
För receptarieexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
 - visa kunskap om läkemedelsinformation, läkemedelsrådgivning
 och läkemedelsutvärdering för att därigenom bidra till en
 rationell och optimal läkemedelsanvändning,
- visa kännedom om utveckling, prövning och användning av
 läkemedel, och
- visa kunskap om relevanta författningar.
Färdighet och förmåga
För receptarieexamen skall studenten
- visa förmåga att tillämpa vetenskaplig dokumentation samt
 söka, värdera och kritiskt tolka relevant information för att
 kunna analysera och lösa läkemedelsrelaterade problem,
 - visa förmåga att tillämpa sitt kunnande för att hantera olika
 situationer, företeelser och frågeställningar utifrån
 individers och gruppers behov,
- visa förmåga till lagarbete och samverkan med andra
 yrkesgrupper, och
- visa förmåga att informera om och diskutera nya fakta,
 företeelser och frågeställningar med olika grupper och därmed
 bidra till utveckling av yrket och verksamheten.
 Värderingsförmåga och förhållningssätt
För receptarieexamen skall studenten
- visa självkännedom och empatisk förmåga,
 - visa förmåga att verka inom såväl läkemedelsområdet som
 hälso- och sjukvårdsområdet med ett etiskt förhållningssätt och
 en helhetssyn på människan med särskilt beaktande av de
 mänskliga rättigheterna,
 - visa förmåga till ett professionellt förhållningssätt, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För receptarieexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För receptarieexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Röntgensjuksköterskeexamen
Omfattning
Röntgensjuksköterskeexamen uppnås efter att studenten fullgjort
 kursfordringar om 180 högskolepoäng.
Mål
För röntgensjuksköterskeexamen skall studenten visa sådan
 kunskap och förmåga som krävs för behörighet som
 röntgensjuksköterska.
Kunskap och förståelse
För röntgensjuksköterskeexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa kunskap om fysikaliska, biologiska och tekniska aspekter
 på bild- och funktionsdiagnostik,
- visa kunskap i planering, ledning och samordning av
 vårdarbetet, och
- visa kunskap om relevanta författningar.
Färdighet och förmåga
För röntgensjuksköterskeexamen skall studenten
- visa förmåga att självständigt och i samverkan med patienten
 och närstående planera och genomföra undersökningar och
 behandlingar utifrån patientens behov och förutsättningar,
- visa förmåga att medverka till att all bestrålning av
 patienten skall vara optimerad med avseende på stråldoser och
 att strålskyddsföreskrifter följs i enlighet med relevanta
 författningar,
- visa förmåga att hantera läkemedel på ett adekvat sätt och
 kunna informera patienten om läkemedlens effekter och
 biverkningar,
- visa förmåga att initiera metodförbättring och
 kvalitetssäkring,
- visa förmåga att tillämpa sitt kunnande för att hantera olika
 situationer, företeelser och frågeställningar utifrån
 individers och gruppers behov,
- visa förmåga att informera och undervisa olika grupper samt
 att genomföra handledande uppgifter,
- visa förmåga att muntligt och skriftligt redogöra för och
 diskutera åtgärder och behandlingsresultat med berörda parter
 samt i enlighet med relevanta författningar dokumentera dessa,
- visa förmåga till lagarbete och samverkan med andra
 yrkesgrupper, och
- visa förmåga att kritiskt granska, bedöma och använda
 relevant information samt att diskutera nya fakta, företeelser
 och frågeställningar med olika grupper och därmed bidra till
 utveckling av yrket och verksamheten.
Värderingsförmåga och förhållningssätt
För röntgensjuksköterskeexamen skall studenten
- visa självkännedom och empatisk förmåga,
- visa förmåga att med helhetssyn på människan göra
 åtgärdsbedömningar utifrån relevanta vetenskapliga,
 samhälleliga och etiska aspekter med särskilt beaktande av de
 mänskliga rättigheterna,
- visa förmåga till ett professionellt förhållningssätt
 gentemot patienter och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För röntgensjuksköterskeexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För röntgensjuksköterskeexamen ska också de preciserade krav gälla som varje högskola själv bestämmer inom ramen för kraven i denna examensbeskrivning.
  Sjuksköterskeexamen
Omfattning
Sjuksköterskeexamen uppnås efter att studenten fullgjort  kursfordringar om 180 högskolepoäng.
Mål
För sjuksköterskeexamen ska studenten visa sådan kunskap och  förmåga som krävs för behörighet som sjuksköterska.
Kunskap och förståelse
För sjuksköterskeexamen ska studenten
- visa kunskap om områdets vetenskapliga grund och kännedom  om aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa kunskap i planering, ledning och samordning av vård-  och hälsoarbetet,
- visa kunskap om förhållanden i samhället som påverkar  barns, kvinnors och mäns hälsa,
- visa kunskap om mäns våld mot kvinnor och våld i nära  relationer, och
- visa kunskap om relevanta författningar.
Färdighet och förmåga
För sjuksköterskeexamen ska studenten
- visa förmåga att självständigt och i samverkan med  patienten och närstående identifiera vårdbehov, upprätta  omvårdnadsplan samt ge vård och behandling,
- visa förmåga att hantera läkemedel på ett adekvat sätt samt  kunna informera patienten om läkemedlens effekter och  biverkningar,
- visa förmåga att identifiera behov av och genomföra  hälsofrämjande och förebyggande arbete,
- visa förmåga att initiera metodförbättring och  kvalitetssäkring,
- visa förmåga att tillämpa sitt kunnande för att hantera  olika situationer, företeelser och frågeställningar utifrån  individers och gruppers behov,
- visa förmåga att informera och undervisa olika grupper samt  att genomföra handledande uppgifter,
- visa förmåga att muntligt och skriftligt redogöra för och  diskutera åtgärder och behandlingsresultat med berörda parter  samt i enlighet med relevanta författningar dokumentera  dessa,
- visa förmåga till lagarbete och samverkan med andra  yrkesgrupper, och
- visa förmåga att kritiskt granska, bedöma och använda  relevant information samt att diskutera nya fakta,  företeelser och frågeställningar med olika målgrupper och  därmed bidra till utveckling av yrket och verksamheten.
Värderingsförmåga och förhållningssätt
För sjuksköterskeexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt förhållningssätt  gentemot patienter och deras närstående, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För sjuksköterskeexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
För sjuksköterskeexamen ska också de preciserade krav gälla  som varje högskola själv bestämmer inom ramen för kraven i  denna examensbeskrivning.
Sjöingenjörsexamen
Omfattning
Sjöingenjörsexamen uppnås efter att studenten fullgjort
 kursfordringar om 180 högskolepoäng.
Mål
För sjöingenjörsexamen skall studenten visa sådan kunskap och
 förmåga som tillsammans med erforderlig praktik krävs för
 behörighet som sjöingenjör.
Kunskap och förståelse
För sjöingenjörsexamen skall studenten
- visa kunskap om områdets vetenskapliga grund och dess
 beprövade erfarenhet samt kännedom om aktuellt forsknings- och
 utvecklingsarbete, och
- visa sådant brett sjöfartstekniskt kunnande som krävs för att
 i ledande befattning svara för drift och underhåll av fartygs
 maskineri och eltekniska utrustning samt för brandsäkerheten.
Färdighet och förmåga
För sjöingenjörsexamen skall studenten
- visa förmåga att planera och med adekvata metoder inom givna
 ramar genomföra uppgifter samt förmåga att i all operativ
 verksamhet iaktta och verkställa för sjösäkerheten lämpliga
 åtgärder,
- visa förmåga att kritiskt och systematiskt använda kunskap
 samt att modellera, simulera, förutsäga och utvärdera skeenden
 med utgångspunkt i relevant information,
- visa förmåga att hantera produkter, processer och arbetsmiljö
 med hänsyn till människors förutsättningar och behov samt till
 samhällets mål för ekonomiskt, socialt och ekologiskt hållbar
 utveckling,
- visa förmåga till såväl sjösäkerhetsmässigt tänkande som
 lagarbete och samverkan i grupper med olika sammansättning, och
- visa förmåga att i såväl nationella som internationella
 sammanhang muntligt och skriftligt redogöra för och diskutera
 information, problem och lösningar i dialog med olika grupper.
Värderingsförmåga och förhållningssätt
För sjöingenjörsexamen skall studenten
- visa förmåga att inom sjöfartsområdet göra bedömningar med
 hänsyn till relevanta vetenskapliga, samhälleliga och etiska
 aspekter,
- visa insikt i teknikens möjligheter och begränsningar, dess
 roll i samhället och människors ansvar för dess nyttjande,
 inbegripet sociala och ekonomiska aspekter samt miljö- och
 arbetsmiljöaspekter, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För sjöingenjörsexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
Utbildning som leder till sjöingenjörsexamen skall uppfylla de
 krav som ställs i den internationella konventionen om
 utbildning, träning, certifiering och vakthållning för sjöfolk
 1978 i dess ändrade lydelse (STCW-konventionen). Dessa krav
 skall ses som minimikrav.
För sjöingenjörsexamen skall också de preciserade krav gälla
 som varje högskola själv bestämmer inom ramen för kraven i
 denna examensbeskrivning.
Sjökaptensexamen
Omfattning
Sjökaptensexamen uppnås efter att studenten fullgjort
 kursfordringar om 180 högskolepoäng.
Mål
För sjökaptensexamen skall studenten visa sådan kunskap och
 förmåga som tillsammans med erforderlig praktik krävs för
 behörighet som sjökapten.
Kunskap och förståelse
För sjökaptensexamen skall studenten
- visa kunskap om områdets vetenskapliga grund och beprövade
 erfarenhet samt kännedom om aktuellt forsknings- och
 utvecklingsarbete, och
- visa sådant brett sjöfartstekniskt kunnande som krävs för att
 i ledande befattning operativt kunna ansvara för besättning,
 fartyg och last.
Färdighet och förmåga
För sjökaptensexamen skall studenten
- visa förmåga att planera och med adekvata metoder inom givna
 ramar genomföra uppgifter särskilt avseende
 sjösäkerhetsåtgärder samt förmåga att i all operativ verksamhet
 iaktta och verkställa för sjösäkerheten lämpliga åtgärder,
- visa förmåga att kritiskt och systematiskt använda kunskap
 samt att modellera, simulera, förutsäga och utvärdera skeenden
 med utgångspunkt i relevant information,
- visa förmåga att hantera produkter, processer och arbetsmiljö
 med hänsyn till människors förutsättningar och behov samt till
 samhällets mål för ekonomiskt, socialt och ekologiskt hållbar
 utveckling,
- visa förmåga till såväl sjösäkerhetsmässigt tänkande som
 lagarbete och samverkan i grupper med olika sammansättning, och
- visa förmåga att i såväl nationella som internationella
 sammanhang muntligt och skriftligt redogöra för och diskutera
 information, problem och lösningar i dialog med olika grupper.
Värderingsförmåga och förhållningssätt
För sjökaptensexamen skall studenten
- visa förmåga att inom sjöfartsområdet göra bedömningar med
 hänsyn till relevanta vetenskapliga, samhälleliga och etiska
 aspekter,
- visa insikt i teknikens möjligheter och begränsningar, dess
 roll i samhället och människors ansvar för dess nyttjande,
 inbegripet sociala och ekonomiska aspekter samt miljö- och
 arbetsmiljöaspekter, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För sjökaptensexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
Utbildning som leder till sjökaptensexamen skall uppfylla de
 krav som ställs i den internationella konventionen om
 utbildning, träning, certifiering och vakthållning för sjöfolk
 1978 i dess ändrade lydelse (STCW-konventionen). Dessa krav
 skall ses som minimikrav.
För sjökaptensexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Socionomexamen
Omfattning
Socionomexamen uppnås efter att studenten fullgjort  kursfordringar om 210 högskolepoäng.
Mål
För socionomexamen ska studenten visa sådan kunskap och  förmåga som krävs för självständigt socialt arbete på  individ-, grupp- och samhällsnivå.
Kunskap och förståelse
För socionomexamen ska studenten
- visa kunskap om områdets vetenskapliga grund samt kännedom  om aktuellt forsknings- och utvecklingsarbete,
- visa kunskap om och förståelse för samspelet mellan  individers och gruppers sociala situation, levnadsvillkor,  fysiska och psykiska hälsa samt funktionsförmåga i  förhållande till samhälleliga och andra bakomliggande  faktorer,
- visa kunskap om ledning av socialt arbete,
- visa kunskap om och förståelse för barns behov och sådana  samhälls- och familjeförhållanden som påverkar kvinnors och  mäns livsbetingelser, och
- visa kunskap om mäns våld mot kvinnor och våld i nära  relationer.
Färdighet och förmåga
För socionomexamen ska studenten
- visa sådan färdighet och förmåga som krävs för att utveckla  och genomföra socialt arbete på olika nivåer i samhället i  samarbete med de människor som berörs,
- visa förmåga att tillämpa relevanta författningar i  synnerhet inom det sociala området,
- visa förmåga att förstå, utreda och analysera sociala  processer och problem, och
- visa förmåga att identifiera, strukturera, utreda och  utvärdera insatser på individ-, grupp- och samhällsnivå.
Värderingsförmåga och förhållningssätt
För socionomexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt bemötande och  förhållningssätt,
- visa insikt om betydelsen av lagarbete och samverkan med  andra yrkesgrupper, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För socionomexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
För socionomexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Studie- och yrkesvägledarexamen
Omfattning
Studie- och yrkesvägledarexamen uppnås efter att studenten fullgjort kursfordringar om 180 högskolepoäng.
Mål
För studie- och yrkesvägledarexamen ska studenten visa sådan kunskap och förmåga som krävs för att självständigt arbeta som studie- och yrkesvägledare inom skolväsendet.
Kunskap och förståelse
För studie- och yrkesvägledarexamen ska studenten
- visa kunskap om områdets vetenskapliga grund, kännedom om aktuellt forsknings- och utvecklingsarbete samt kunskap om sambandet mellan vetenskap och beprövad erfarenhet och sambandets betydelse för yrkesutövningen,
- visa insikt i barns, ungdomars och vuxnas utveckling och lärande samt om individers och gruppers val och socialisation i ett perspektiv av livslångt lärande,
- visa kunskap om utbildning, arbetsliv och samhällsutveckling såväl nationellt som internationellt, och
- visa insikt om betydelsen av ett jämställdhetsperspektiv i studie- och yrkesvalssituationen samt på arbetsmarknaden.
Färdighet och förmåga
För studie- och yrkesvägledarexamen ska studenten
- visa förmåga att bidra till att förverkliga målen för skolväsendet,
- visa förmåga att analysera och förstå individers och gruppers studie- och yrkesval samt utifrån denna förmåga identifiera deras behov av stöd och utveckling,
- visa förmåga att tillämpa olika teorier och metoder för vägledning utifrån individers och gruppers behov,
- visa förmåga att inom sitt verksamhetsområde stödja övrig personal i deras studie- och yrkesorienterande insatser,
- visa förmåga att i samarbete med andra planera och utveckla stödinsatser för människor med särskilda svårigheter och behov för att underlätta inträde till studier och arbetsmarknad,
- visa förmåga att samla och kritiskt tolka information för att informera och vägleda ungdomar och vuxna inför framtida studier och arbete,
- visa förmåga att skapa och utveckla kontakter med olika intressenter i samhället av betydelse för verksamheten, och
- visa förmåga att såväl muntligt som skriftligt diskutera nya fakta inom studie- och yrkesvägledningsområdet med olika grupper och därmed bidra till utveckling av yrket och verksamheten.
Värderingsförmåga och förhållningssätt
För studie- och yrkesvägledarexamen ska studenten
- visa självkännedom och empatisk förmåga,
- visa förmåga att inom området studie- och yrkesvägledning göra bedömningar med hänsyn till relevanta vetenskapliga, samhälleliga och etiska aspekter med särskilt beaktande av de mänskliga rättigheterna,
- visa insikt om betydelsen av lagarbete och samverkan med andra yrkesgrupper, och
- visa förmåga att identifiera sitt behov av ytterligare kunskap och att fortlöpande utveckla sin kompetens.
Självständigt arbete (examensarbete)
För studie- och yrkesvägledarexamen ska studenten inom ramen för kursfordringarna ha fullgjort ett självständigt arbete
(examensarbete) om minst 15 högskolepoäng.
Övrigt
För studie- och yrkesvägledarexamen ska studenten ha fullgjort handledd praktik.
För studie- och yrkesvägledarexamen ska också de preciserade krav gälla som varje högskola själv bestämmer inom ramen för kraven i denna examensbeskrivning.
Tandhygienistexamen
Omfattning
Tandhygienistexamen uppnås efter att studenten fullgjort  kursfordringar om 180 högskolepoäng.
Mål
För tandhygienistexamen ska studenten visa sådan kunskap och  förmåga som krävs för behörighet som tandhygienist.
Kunskap och förståelse
För tandhygienistexamen ska studenten
- visa kunskap om områdets vetenskapliga grund och kännedom  om aktuellt forsknings- och utvecklingsarbete, samt kunskap  om sambandet mellan vetenskap och beprövad erfarenhet och  sambandets betydelse för yrkesutövningen,
- visa kunskap om och förståelse för den orala hälsans  betydelse för individens välbefinnande och hälsa samt det  allmänna hälsotillståndets inverkan på den orala hälsan,
- visa kunskap om förhållanden i samhället som påverkar  individers och gruppers orala hälsa,
- visa kunskap om mäns våld mot kvinnor och våld i nära  relationer, och
- visa kunskap om relevanta författningar.
Färdighet och förmåga
För tandhygienistexamen ska studenten
- visa förmåga att självständigt och i samverkan med  patienten initiera och genomföra hälsofrämjande och  förebyggande arbete för såväl patienter som för grupper,
- visa förmåga att självständigt utföra orala undersökningar  samt att utreda och analysera behov av insatser,
- visa förmåga att genomföra och utvärdera  behandlingsinsatser,
- visa förmåga att muntligt och skriftligt redogöra för och  diskutera åtgärder och behandlingsresultat med berörda parter  samt i enlighet med relevanta författningar dokumentera  dessa,
- visa förmåga till lagarbete och samverkan med andra  yrkesgrupper, och
- visa förmåga att kritiskt granska, bedöma och använda  relevant information samt förmedla sin kunskap till olika  grupper och därmed bidra till utveckling av yrket och  verksamheten.
Värderingsförmåga och förhållningssätt
För tandhygienistexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt förhållningssätt  gentemot patienter, deras närstående samt andra grupper, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För tandhygienistexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
För tandhygienistexamen ska också de preciserade krav gälla  som varje högskola själv bestämmer inom ramen för kraven i  denna examensbeskrivning.
Tandteknikerexamen
Omfattning
Tandteknikerexamen uppnås efter att studenten fullgjort
 kursfordringar om 180 högskolepoäng.
Mål
För tandteknikerexamen skall studenten visa sådan kunskap och
 förmåga som krävs för att självständigt arbeta som
 tandtekniker.
Kunskap och förståelse
För tandteknikerexamen skall studenten
- visa kunskap om områdets vetenskapliga grund och kännedom om
 aktuellt forsknings- och utvecklingsarbete,
- visa kunskap om relevanta metoder inom området och om
 odontologiska behandlingsprinciper, och
- visa kunskap om och förståelse för produkter och material som
 används inom tandvården och deras påverkan på allmänhälsan,
 munhälsan och miljön.
Färdighet och förmåga
För tandteknikerexamen skall studenten
- visa sådan färdighet och förmåga som krävs för att framställa
 olika typer av tandtekniska arbeten som används inom
 tandvården,
- visa förmåga att bedöma och utvärdera kvaliteten på
 tandtekniska arbeten, och
- visa förmåga att kritiskt granska, bedöma och använda
 relevant information och att diskutera nya fakta, företeelser
 och frågeställningar med olika grupper och därmed bidra till
 utveckling av yrket och verksamheten.
Värderingsförmåga och förhållningssätt
För tandteknikerexamen skall studenten
- visa förmåga till ett professionellt förhållningssätt och
 därmed värna om och respektera patientens behov,
- visa insikt om betydelsen av lagarbete och samverkan med
 andra yrkesgrupper, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För tandteknikerexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng.
Övrigt
För tandteknikerexamen ska också de preciserade krav gälla som varje högskola själv bestämmer inom ramen för kraven i denna examensbeskrivning.
Yrkeslärarexamen
Omfattning
Yrkeslärarexamen uppnås efter att studenten fullgjort  kursfordringar om 90 högskolepoäng.
Mål
För yrkeslärarexamen ska studenten visa sådan kunskap och  förmåga som krävs för att självständigt arbeta som yrkeslärare  i den verksamhet som utbildningen avser. Studenten ska även  visa kunskap och förmåga för annan undervisning för vilken  examen enligt gällande föreskrifter kan ge behörighet.
Kunskap och förståelse
För yrkeslärarexamen ska studenten
- visa sådana kunskaper i didaktik och ämnesdidaktik inklusive  metodik som krävs för undervisning och lärande inom det eller  de ämnen som utbildningen avser och för yrkesutövningen i  övrigt samt visa kännedom om vuxnas lärande,
- visa kännedom om vetenskapsteori och kvalitativa och  kvantitativa forskningsmetoder, samt om relationen mellan  vetenskaplig grund och beprövad erfarenhet och dess betydelse  för yrkesutövningen,
- visa sådan kunskap om barns och ungdomars utveckling,  lärande, behov och förutsättningar som krävs för  yrkesutövningen,
- visa kunskap om och förståelse för sociala relationer,  konflikthantering och ledarskap,
- visa kunskap om skolväsendets organisation, relevanta  styrdokument, läroplansteori och olika pedagogisk-didaktiska  perspektiv samt visa kännedom om skolväsendets historia, och
- visa fördjupad kunskap om bedömning och betygssättning.
Färdighet och förmåga
För yrkeslärarexamen ska studenten
- visa fördjupad förmåga att skapa förutsättningar för alla  elever att lära och utvecklas, 
 - visa förmåga att kritiskt och självständigt tillvarata och  reflektera över egna och andras erfarenheter samt relevanta  forskningsresultat, för att därigenom bidra till utvecklingen  av yrkesverksamheten och kunskapsutvecklingen inom  yrkesområdet, 
 - visa förmåga att tillämpa sådan didaktik och ämnesdidaktik  inklusive metodik som krävs för undervisning och lärande inom  det eller de ämnen som utbildningen avser och för  yrkesutövningen i övrigt, 
 - visa förmåga att ta till vara elevers kunskaper och  erfarenheter för att stimulera varje elevs lärande och  utveckling, 
 - visa förmåga att självständigt och tillsammans med andra  planera, genomföra, utvärdera och utveckla undervisning och  den pedagogiska verksamheten i övrigt i syfte att på bästa  sätt stimulera varje elevs lärande och utveckling, 
 - visa förmåga att identifiera och i samverkan med andra  tillgodose elevers behov av specialpedagogiska insatser,  inbegripet specialpedagogiska insatser för elever med  neuropsykiatriska svårigheter, 
 - visa förmåga att observera, dokumentera och analysera  elevers lärande och utveckling i förhållande till  verksamhetens mål och att informera och samarbeta med elever  och deras vårdnadshavare, 
 - visa förmåga att kommunicera och förankra skolans  värdegrund, inbegripet de mänskliga rättigheterna och de  grundläggande demokratiska värderingarna, 
 - visa förmåga att förebygga och motverka diskriminering och  annan kränkande behandling av elever, 
 - visa förmåga att beakta, kommunicera och förankra ett  jämställdhets- och jämlikhetsperspektiv i den pedagogiska  verksamheten, 
 - visa förmåga att kommunicera och reflektera kring frågor  som rör identitet, sexualitet och relationer,
- visa kommunikativ förmåga i lyssnande, talande och  skrivande till stöd för den pedagogiska verksamheten,
- visa förmåga att använda och värdera läroböcker, andra  läromedel och andra lärverktyg,
- visa förmåga att säkert och kritiskt använda digitala  verktyg i den pedagogiska verksamheten samt att beakta  betydelsen av olika mediers och digitala miljöers roll för  denna, och
- visa förmåga att i den pedagogiska verksamheten utveckla  färdigheter som är värdefulla för yrkesutövningen.
Värderingsförmåga och förhållningssätt
För yrkeslärarexamen ska studenten
- visa självkännedom och empatisk förmåga,
- visa förmåga till ett professionellt förhållningssätt  gentemot elever och deras vårdnadshavare,
- visa förmåga att i det pedagogiska arbetet göra bedömningar  utifrån relevanta vetenskapliga, samhälleliga och etiska  aspekter med särskilt beaktande av de mänskliga rättigheterna,  i synnerhet barnets rättigheter enligt barnkonventionen, samt  en hållbar utveckling, och
- visa förmåga att identifiera sitt behov av ytterligare  kunskap och att utveckla sin kompetens både i yrkesämnet och i  det pedagogiska arbetet.
Övrigt
För yrkeslärarexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
EXAMINA PÅ AVANCERAD NIVÅ
GENERELLA EXAMINA
Magisterexamen
Omfattning
Magisterexamen uppnås efter att studenten fullgjort
 kursfordringar om 60 högskolepoäng med viss inriktning som
 varje högskola själv bestämmer, varav minst 30 högskolepoäng
 med fördjupning inom det huvudsakliga området (huvudområdet)
 för utbildningen. Därtill ställs krav på avlagd kandidatexamen,
 konstnärlig kandidatexamen, yrkesexamen om minst 180
 högskolepoäng eller motsvarande utländsk examen.
Undantag från kravet på en tidigare examen får göras för en
 student som antagits till utbildningen utan att ha haft
 grundläggande behörighet i form av en examen. Detta gäller dock
 inte om det vid antagningen gjorts undantag enligt 7 kap. 28 §
 andra stycket på grund av att examensbevis inte hunnit
 utfärdas.
Mål
Kunskap och förståelse
För magisterexamen skall studenten
- visa kunskap och förståelse inom huvudområdet för
 utbildningen, inbegripet såväl överblick över området som
 fördjupade kunskaper inom vissa delar av området samt insikt i
 aktuellt forsknings- och utvecklingsarbete, och
- visa fördjupad metodkunskap inom huvudområdet för
 utbildningen.
Färdighet och förmåga
För magisterexamen skall studenten
- visa förmåga att integrera kunskap och att analysera, bedöma
 och hantera komplexa företeelser, frågeställningar och
 situationer även med begränsad information,
- visa förmåga att självständigt identifiera och formulera
 frågeställningar samt att planera och med adekvata metoder
 genomföra kvalificerade uppgifter inom givna tidsramar,
- visa förmåga att muntligt och skriftligt klart redogöra för
 och diskutera sina slutsatser och den kunskap och de argument
 som ligger till grund för dessa i dialog med olika grupper, och
- visa sådan färdighet som fordras för att delta i forsknings-
 och utvecklingsarbete eller för att arbeta i annan kvalificerad
 verksamhet.
Värderingsförmåga och förhållningssätt
För magisterexamen skall studenten
- visa förmåga att inom huvudområdet för utbildningen göra
 bedömningar med hänsyn till relevanta vetenskapliga,
 samhälleliga och etiska aspekter samt visa medvetenhet om
 etiska aspekter på forsknings- och utvecklingsarbete,
- visa insikt om vetenskapens möjligheter och begränsningar,
 dess roll i samhället och människors ansvar för hur den
 används, och
- visa förmåga att identifiera sitt behov av ytterligare
 kunskap och att ta ansvar för sin kunskapsutveckling.
Självständigt arbete (examensarbete)
För magisterexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng inom huvudområdet för
 utbildningen.
Övrigt
För magisterexamen med en viss inriktning skall också de
 preciserade krav gälla som varje högskola själv bestämmer inom
 ramen för kraven i denna examensbeskrivning.
Masterexamen
Omfattning
Masterexamen uppnås efter att studenten fullgjort
 kursfordringar om 120 högskolepoäng med viss inriktning som
 varje högskola själv bestämmer, varav minst 60 högskolepoäng
 med fördjupning inom det huvudsakliga området (huvudområdet)
 för utbildningen. Därtill ställs krav på avlagd kandidatexamen,
 konstnärlig kandidatexamen, yrkesexamen om minst 180
 högskolepoäng eller motsvarande utländsk examen.
Undantag från kravet på en tidigare examen får göras för en
 student som antagits till utbildningen utan att ha haft
 grundläggande behörighet i form av en examen. Detta gäller dock
 inte om det vid antagningen gjorts undantag enligt 7 kap. 28 §
 andra stycket på grund av att examensbevis inte hunnit
 utfärdas.
Mål
Kunskap och förståelse
För masterexamen skall studenten
- visa kunskap och förståelse inom huvudområdet för
 utbildningen, inbegripet såväl brett kunnande inom området som
 väsentligt fördjupade kunskaper inom vissa delar av området
 samt fördjupad insikt i aktuellt forsknings- och
 utvecklingsarbete, och
- visa fördjupad metodkunskap inom huvudområdet för
 utbildningen.
Färdighet och förmåga
För masterexamen skall studenten
- visa förmåga att kritiskt och systematiskt integrera kunskap
 och att analysera, bedöma och hantera komplexa företeelser,
 frågeställningar och situationer även med begränsad
 information,
- visa förmåga att kritiskt, självständigt och kreativt
 identifiera och formulera frågeställningar, att planera och med
 adekvata metoder genomföra kvalificerade uppgifter inom givna
 tidsramar och därigenom bidra till kunskapsutvecklingen samt
 att utvärdera detta arbete,
- visa förmåga att i såväl nationella som internationella
 sammanhang muntligt och skriftligt klart redogöra för och
 diskutera sina slutsatser och den kunskap och de argument som
 ligger till grund för dessa i dialog med olika grupper, och
- visa sådan färdighet som fordras för att delta i forsknings-
 och utvecklingsarbete eller för att självständigt arbeta i
 annan kvalificerad verksamhet.
Värderingsförmåga och förhållningssätt
För masterexamen skall studenten
- visa förmåga att inom huvudområdet för utbildningen göra
 bedömningar med hänsyn till relevanta vetenskapliga,
 samhälleliga och etiska aspekter samt visa medvetenhet om
 etiska aspekter på forsknings- och utvecklingsarbete,
 - visa insikt om vetenskapens möjligheter och begränsningar,
 dess roll i samhället och människors ansvar för hur den
 används, och
- visa förmåga att identifiera sitt behov av ytterligare
 kunskap och att ta ansvar för sin kunskapsutveckling.
Självständigt arbete (examensarbete)
För masterexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng inom huvudområdet för
 utbildningen. Det självständiga arbetet får omfatta mindre än
 30 högskolepoäng, dock minst 15 högskolepoäng, om studenten
 redan har fullgjort ett självständigt arbete på avancerad nivå
 om minst 15 högskolepoäng inom huvudområdet för utbildningen
 eller motsvarande från utländsk utbildning.
Övrigt
För masterexamen med en viss inriktning skall också de
 preciserade krav gälla som varje högskola själv bestämmer inom
 ramen för kraven i denna examensbeskrivning.
KONSTNÄRLIGA EXAMINA
Konstnärlig magisterexamen
Omfattning
Konstnärlig magisterexamen uppnås efter att studenten fullgjort
 kursfordringar om 60 högskolepoäng med viss inriktning som
 varje högskola själv bestämmer. Därtill ställs krav på avlagd
 kandidatexamen, konstnärlig kandidatexamen, yrkesexamen om
 minst 180 högskolepoäng eller motsvarande utländsk examen.
 Undantag från kravet på en tidigare examen får göras för en
 student som antagits till utbildningen utan att ha haft
 grundläggande behörighet i form av en examen. Detta gäller dock
 inte om det vid antagningen gjorts undantag enligt 7 kap. 28 §
 andra stycket på grund av att examensbevis inte hunnit
 utfärdas.
Mål
Kunskap och förståelse
För konstärlig magisterexamen skall studenten
- visa kunskap och förståelse inom det huvudsakliga området
 (huvudområdet) för utbildningen, inbegripet såväl överblick
 över området som fördjupade kunskaper inom delar av området
 samt insikt i aktuellt forsknings- och utvecklingsarbete, och
- visa fördjupad eller breddad kunskap om och erfarenhet av
 metod och processer inom området.
 Färdighet och förmåga
För konstnärlig magisterexamen skall studenten
- visa förmåga att självständigt beskriva, analysera och tolka
 form, teknik och innehåll samt att kritiskt reflektera över
 sitt eget och andras konstnärliga förhållningssätt inom
 huvudområdet för utbildningen,
- visa förmåga att med ett personligt uttryck skapa och
 förverkliga egna idéer, att självständigt identifiera,
 formulera och lösa konstnärliga och gestaltningsmässiga problem
 samt att planera och med adekvata metoder genomföra
 kvalificerade konstnärliga uppgifter inom givna tidsramar,
 - visa förmåga att muntligt och skriftligt eller på annat sätt
 klart redogöra för och diskutera sin verksamhet och
 konstnärliga frågeställningar i dialog med olika grupper, och
- visa sådan färdighet och kunskap som fordras för att
 självständigt verka i arbetslivet.
Värderingsförmåga och förhållningssätt
För konstnärlig magisterexamen skall studenten
 - visa förmåga att inom huvudområdet för utbildningen göra
 bedömningar med hänsyn till relevanta konstnärliga,
 samhälleliga och etiska aspekter,
- visa insikt om konstens roll i samhället, och
- visa förmåga att identifiera sitt behov av ytterligare
 kunskap och att ta ansvar för sin kunskapsutveckling.
Självständigt arbete (examensarbete)
För konstnärlig magisterexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 15 högskolepoäng inom huvudområdet för
 utbildningen.
Övrigt
För konstnärlig magisterexamen med en viss inriktning skall
 också de preciserade krav gälla som varje högskola själv
 bestämmer inom ramen för kraven i denna examensbeskrivning.
Konstnärlig masterexamen
Omfattning
Konstnärlig masterexamen uppnås efter att studenten fullgjort
 kursfordringar om 120 högskolepoäng med viss inriktning som
 varje högskola själv bestämmer. Därtill ställs krav på avlagd
 kandidatexamen, konstnärlig kandidatexamen, yrkesexamen om
 minst 180 högskolepoäng eller motsvarande utländsk examen.
Undantag från kravet på en tidigare examen får göras för en
 student som antagits till utbildningen utan att ha haft
 grundläggande behörighet i form av en examen. Detta gäller dock
 inte om det vid antagningen gjorts undantag enligt 7 kap. 28 §
 andra stycket på grund av att examensbevis inte hunnit
 utfärdas.
Mål
Kunskap och förståelse
För konstnärlig masterexamen skall studenten
- visa kunskap och förståelse inom det huvudsakliga området
 (huvudområdet) för utbildningen, inbegripet såväl brett
 kunnande inom området som väsentligt fördjupade kunskaper inom
 delar av området samt fördjupad insikt i aktuellt forsknings-
 och utvecklingsarbete, och
- visa förtrogenhet med metod och processer för att hantera
 komplexa företeelser, frågeställningar och situationer inom
 området.
Färdighet och förmåga
För konstnärlig masterexamen skall studenten
- visa förmåga att självständigt och kreativt kunna formulera
 nya frågor och bidra till kunskapsutvecklingen, lösa mer
 avancerade problem, utveckla nya och egna uttryckssätt samt
 kritiskt reflektera över sitt eget och andras konstnärliga
 förhållningssätt inom huvudområdet för utbildningen,
- visa förmåga att med ett utvecklat personligt uttryck skapa
 och förverkliga egna konstnärliga idéer, självständigt
 identifiera, formulera och lösa konstnärliga och
 gestaltningsmässiga problem samt planera och med adekvata
 metoder genomföra kvalificerade konstnärliga uppgifter inom
 givna tidsramar,
- visa förmåga att såväl i nationella som internationella
 sammanhang, muntligt och skriftligt eller på annat sätt klart
 redogöra för och diskutera sin verksamhet och konstnärliga
 frågeställningar i dialog med olika grupper, och
- visa sådan färdighet och kunskap som fordras för att
 självständigt verka i arbetslivet.
Värderingsförmåga och förhållningssätt
För konstnärlig masterexamen skall studenten
- visa förmåga att inom huvudområdet för utbildningen göra
 bedömningar med hänsyn till relevanta konstnärliga,
 samhälleliga och etiska aspekter,
- visa insikt om konstens roll i samhället, och
- visa förmåga att identifiera sitt behov av ytterligare
 kunskap och att ta ansvar för sin kunskapsutveckling.
Självständigt arbete (examensarbete)
För konstnärlig masterexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng inom huvudområdet för
 utbildningen. Det självständiga arbetet får omfatta mindre än
 30 högskolepoäng, dock minst 15 högskolepoäng, om studenten
 redan har fullgjort ett självständigt arbete på avancerad nivå
 om minst 15 högskolepoäng inom huvudområdet för utbildningen
 eller motsvarande från utländsk utbildning.
Övrigt
För konstnärlig masterexamen med en viss inriktning skall också
 de preciserade krav gälla som varje högskola själv bestämmer
 inom ramen för kraven i denna examensbeskrivning.
YRKESEXAMINA
Apotekarexamen
Omfattning
Apotekarexamen uppnås efter att studenten fullgjort
 kursfordringar om 300 högskolepoäng.
Mål
För apotekarexamen skall studenten visa sådan kunskap och
 förmåga som krävs för behörighet som apotekare.
Kunskap och förståelse
För apotekarexamen skall studenten
- visa kunskap om områdets vetenskapliga grund och insikt i
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa fördjupad kunskap om läkemedlens sammansättning,
 framställning, funktion och användning,
- visa fördjupad kunskap om läkemedelsinformation,
 läkemedelsrådgivning och läkemedelsutvärdering för att
 därigenom bidra till en rationell och optimal
 läkemedelsanvändning,
- visa kunskap om utveckling, prövning och användning av
 läkemedel i ett nationellt och internationellt perspektiv, och
- visa kunskap om relevanta författningar.
Färdighet och förmåga
För apotekarexamen skall studenten
- visa fördjupad förmåga att tillämpa vetenskaplig
 dokumentation samt att söka, värdera och kritiskt tolka
 relevant information för att kunna analysera och lösa problem,
- visa fördjupad förmåga att självständigt identifiera,
 analysera och lösa kvalificerade läkemedelsrelaterade
 frågeställningar samt att utvärdera detta arbete,
- visa förmåga att kritiskt och systematiskt integrera och
 använda kunskap samt att analysera och bedöma komplexa
 företeelser, frågeställningar och situationer,
- visa förmåga till lagarbete och samverkan med andra
 yrkesgrupper, och
- visa förmåga att i både nationella och internationella
 sammanhang muntligt och skriftligt informera om och diskutera
 läkemedels utveckling, nya fakta, företeelser och
 frågeställningar med olika grupper och därigenom bidra till
 utveckling av yrket och verksamheten.
Värderingsförmåga och förhållningssätt
För apotekarexamen skall studenten
- visa självkännedom och empatisk förmåga,
- visa förmåga att verka inom såväl läkemedelsområdet som
 hälso- och sjukvården med en helhetssyn på människan och ett
 etiskt förhållningssätt med särskilt beaktande av de mänskliga
 rättigheterna,
- visa förmåga till ett professionellt förhållningssätt,
- visa förmåga att identifiera etiska aspekter på eget
 forsknings- och utvecklingsarbete, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För apotekarexamen skall studenten inom ramen för
 kursfordringarna ha fullgjort ett självständigt arbete om minst
 30 högskolepoäng.
Övrigt
För apotekarexamen skall studenten ha fullgjort sex månaders
 apotekspraktik.
För apotekarexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Arkitektexamen
Omfattning
Arkitektexamen uppnås efter att studenten fullgjort
 kursfordringar om 300 högskolepoäng.
Mål
För arkitektexamen skall studenten visa sådan kunskap och
 förmåga som krävs för att självständigt arbeta som arkitekt.
Kunskap och förståelse
För arkitektexamen skall studenten
- visa kunskap om områdets vetenskapliga och konstnärliga grund
 och insikt i relevant forsknings- och utvecklingsarbete, och
- visa såväl brett kunnande om och förståelse av arkitekturens
 teori och historia som fördjupad kunskap om arkitektonisk
 gestaltning, planering och utveckling av bebyggelsemiljöer samt
 de processer, metoder och författningar som påverkar dessa.
Färdighet och förmåga
För arkitektexamen skall studenten
- visa förmåga att med helhetssyn och i komplexa sammanhang
 planera, gestalta, vårda och förnya bebyggelsemiljöer och
 byggnader med hänsyn till olika krav, särskilt samhällets mål
 för hållbar utveckling,
- visa förmåga att med adekvat arkitektonisk metod och syntes
 kritiskt, självständigt och kreativt genomföra och utvärdera
 kvalificerade och skapande uppgifter inom givna ramar inom
 arkitekturens och samhällsbyggandets område,
- visa förmåga att tillämpa kunskap om fysikaliska förhållanden
 och tekniska principer för uppförande och förändringar av
 byggnadsverk,
- visa förmåga till lagarbete och samverkan i grupper med olika
 sammansättning, och
- visa förmåga att i såväl nationella som internationella
 sammanhang i bild och modell muntligt, skriftligt och på annat
 sätt i dialog med olika grupper klart redogöra för och
 diskutera sina slutsatser och den kunskap och de argument som
 ligger till grund för slutsatserna och därmed bidra till yrket
 och verksamheten.
Värderingsförmåga och förhållningssätt
För arkitektexamen skall studenten
- visa förmåga att med helhetssyn väga in relevanta
 vetenskapliga, samhälleliga, estetiska och etiska aspekter i
 sina bedömningar och avvägningar och samtidigt ta hänsyn till
 samhällets och alla människors olika behov och
 funktionsförmåga, liksom till samspelet mellan människor och
 den fysiska livsmiljön, inbegripet arbetsmiljön,
- visa förutsättningar att basera sitt arbete på kravet på
 långsiktiga och funktionella lösningar av hög kvalitet och med
 god gestaltning, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För arkitektexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng.
Övrigt
För arkitektexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
 Barnmorskeexamen
Omfattning
Barnmorskeexamen uppnås efter att studenten fullgjort
 kursfordringar om 90 högskolepoäng. Därtill ställs krav på av
 Socialstyrelsen utfärdad legitimation som sjuksköterska.
Mål
För barnmorskeexamen skall studenten visa sådan kunskap och
 förmåga som krävs för behörighet som barnmorska.
 Kunskap och förståelse
För barnmorskeexamen skall studenten
- visa såväl bred som fördjupad kunskap inom området
 reproduktiv, perinatal och sexuell hälsa,
- visa kunskap om områdets vetenskapliga grund och insikt i
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa fördjupad kunskap i planering, ledning och samordning av
 vård- och hälsoarbetet, och
 - visa kunskap om relevanta författningar.
Färdighet och förmåga
För barnmorskeexamen skall studenten
- visa fördjupad förmåga att självständigt och i samverkan med
 patienten planera och genomföra undersökningar och behandlingar
 utifrån patientens behov och förutsättningar,
- visa fördjupad förmåga att självständigt initiera
 hälsofrämjande och förebyggande arbete,
 - visa förmåga att integrera kunskap samt att analysera, bedöma
 och hantera komplexa frågeställningar och situationer,
 företeelser och frågeställningar utifrån individers och
 gruppers behov,
 - visa förmåga att undervisa olika grupper samt att genomföra
 handledande, arbetsledande och konsultativa uppgifter, och
- visa förmåga att initiera och genomföra kvalitets- och
 förbättringsarbete samt att utvärdera behandlingsverksamhet.
 Värderingsförmåga och förhållningssätt
För barnmorskeexamen skall studenten
- visa självkännedom och empatisk förmåga,
- visa förmåga att med helhetssyn på människan göra
 åtgärdsbedömningar utifrån relevanta vetenskapliga,
 samhälleliga och etiska aspekter med särskilt beaktande av de
 mänskliga rättigheterna,
- visa förmåga till ett professionellt förhållningssätt
 gentemot kvinnor och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För barnmorskeexamen skall studenten inom ramen för
 kursfordringarna ha fullgjort ett självständigt arbete
 (examensarbete).
Övrigt
För barnmorskeexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Civilekonomexamen
Omfattning
Civilekonomexamen uppnås efter att studenten fullgjort
 kursfordringar om 240 högskolepoäng.
Mål
För civilekonomexamen skall studenten visa sådan kunskap och
 förmåga som krävs för kvalificerat och självständigt arbete
 inom ekonomiområdet.
Kunskap och förståelse
För civilekonomexamen skall studenten
- visa kunskap om det valda ekonomiområdets vetenskapliga grund
 och beprövade erfarenhet samt insikt i aktuellt forsknings- och
 utvecklingsarbete,
- visa såväl brett kunnande inom det ekonomiska området som
 väsentligt fördjupade kunskaper inom vissa delar av det valda
 ekonomiområdet,
- visa fördjupad kunskap om teori och metod inom det valda
 ekonomiområdet, och
- visa kunskap om relevanta nationella och internationella
 regelsystem av betydelse för det valda ekonomiområdet.
Färdighet och förmåga
För civilekonomexamen skall studenten
- visa förmåga att integrera kunskap samt att med ekonomiska
 perspektiv analysera, bedöma och hantera komplexa företeelser,
 frågeställningar och situationer,
- visa förmåga att självständigt identifiera och formulera
 ekonomiska frågeställningar samt att planera och med adekvata
 metoder genomföra kvalificerade uppgifter inom givna tidsramar,
- visa förmåga att muntligt och skriftligt klart redogöra för
 och diskutera sina slutsatser i dialog med olika grupper i
 såväl nationella som internationella sammanhang, och
- visa sådan färdighet som krävs för att delta i forsknings-
 och utvecklingsarbete eller arbeta i annan kvalificerad
 verksamhet.
Värderingsförmåga och förhållningssätt
För civilekonomexamen skall studenten
- visa förmåga att inom det valda ekonomiområdet göra
 bedömningar med hänsyn till relevanta vetenskapliga och
 samhälleliga frågor såsom de mänskliga rättigheterna och etiska
 aspekter samt visa medvetenhet om etiska aspekter på
 forsknings- och utvecklingsarbete,
- visa insikt i ledarskapets betydelse och dess utövning, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För civilekonomexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng.
Övrigt
För civilekonomexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Civilingenjörsexamen
Omfattning
Civilingenjörsexamen uppnås efter att studenten fullgjort
 kursfordringar om 300 högskolepoäng.
Mål
För civilingenjörsexamen skall studenten visa sådan kunskap och
 förmåga som krävs för att självständigt arbeta som
 civilingenjör.
Kunskap och förståelse
För civilingenjörsexamen skall studenten
- visa kunskap om det valda teknikområdets vetenskapliga grund
 och beprövade erfarenhet samt insikt i aktuellt forsknings- och
 utvecklingsarbete, och
- visa såväl brett kunnande inom det valda teknikområdet,
 inbegripet kunskaper i matematik och naturvetenskap, som
 väsentligt fördjupade kunskaper inom vissa delar av området.
Färdighet och förmåga
För civilingenjörsexamen skall studenten
- visa förmåga att med helhetssyn kritiskt, självständigt och
 kreativt identifiera, formulera och hantera komplexa
 frågeställningar samt att delta i forsknings- och
 utvecklingsarbete och därigenom bidra till
 kunskapsutvecklingen,
- visa förmåga att skapa, analysera och kritiskt utvärdera
 olika tekniska lösningar,
- visa förmåga att planera och med adekvata metoder genomföra
 kvalificerade uppgifter inom givna ramar,
- visa förmåga att kritiskt och systematiskt integrera kunskap
 samt visa förmåga att modellera, simulera, förutsäga och
 utvärdera skeenden även med begränsad information,
- visa förmåga att utveckla och utforma produkter, processer
 och system med hänsyn till människors förutsättningar och behov
 och samhällets mål för ekonomiskt, socialt och ekologiskt
 hållbar utveckling,
- visa förmåga till lagarbete och samverkan i grupper med olika
 sammansättning, och
- visa förmåga att i såväl nationella som internationella
 sammanhang muntligt och skriftligt i dialog med olika grupper
 klart redogöra för och diskutera sina slutsatser och den
 kunskap och de argument som ligger till grund för dessa.
Värderingsförmåga och förhållningssätt
För civilingenjörsexamen skall studenten
- visa förmåga att göra bedömningar med hänsyn till relevanta
 vetenskapliga, samhälleliga och etiska aspekter samt visa
 medvetenhet om etiska aspekter på forsknings- och
 utvecklingsarbete,
- visa insikt i teknikens möjligheter och begränsningar, dess
 roll i samhället och människors ansvar för hur den används,
 inbegripet sociala och ekonomiska aspekter samt miljö- och
 arbetsmiljöaspekter, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För civilingenjörsexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng.
Övrigt
För civilingenjörsexamen skall också de preciserade krav  gälla som varje högskola själv bestämmer inom ramen för  kraven i denna examensbeskrivning.
Hälso- och sjukvårdskuratorsexamen
Omfattning
Hälso- och sjukvårdskuratorsexamen uppnås efter att studenten  fullgjort kursfordringar om 60 högskolepoäng. Det ställs  också krav på avlagd socionomexamen eller annan motsvarande  examen.
Mål
För hälso- och sjukvårdskuratorsexamen ska studenten visa  sådan kunskap och förmåga som krävs för behörighet som hälso-  och sjukvårdskurator.
Kunskap och förståelse
För hälso- och sjukvårdskuratorsexamen ska studenten
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa fördjupad kunskap om och förståelse för hur sociala  och psykosociala faktorer samspelar med hälsa och ohälsa på  individ-, grupp- och samhällsnivå,
- visa kunskap om och förståelse för hur hälsa och ohälsa kan  påverka individer och närstående, och
- visa kunskap om och förståelse för sorg, kriser, förluster  och trauman.
Färdighet och förmåga
För hälso- och sjukvårdskuratorsexamen ska studenten
- visa förmåga att självständigt utreda och bedöma individers  sociala situation i relation till relevanta vård- och  omvårdnadssituationer och med utgångspunkt i detta föreslå  sociala och psykosociala insatser,
- visa förmåga att självständigt och i samverkan med  patienter och deras närstående planera, genomföra och  utvärdera sociala och psykosociala insatser på individ- och  gruppnivå,
- visa förmåga till lagarbete och samverkan med andra  yrkesgrupper,
- visa förmåga att tillämpa relevanta författningar, och
- visa förmåga att självständigt initiera och genomföra  kvalitets- och utvecklingsarbete samt att strukturera,  analysera och utvärdera sociala och psykosociala insatser.
Värderingsförmåga och förhållningssätt
För hälso- och sjukvårdskuratorsexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt förhållningssätt  gentemot patienter och deras närstående, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För hälso- och sjukvårdskuratorsexamen ska studenten inom  ramen för kursfordringarna ha fullgjort ett självständigt  arbete (examensarbete).
Övrigt
För hälso- och sjukvårdskuratorsexamen ska också de  preciserade krav gälla som varje högskola själv bestämmer  inom ramen för kraven i denna examensbeskrivning.
Juristexamen
Omfattning
Juristexamen uppnås efter att studenten fullgjort  kursfordringar om 270 högskolepoäng.
Mål
För juristexamen ska studenten visa sådan kunskap och förmåga  som krävs för att arbeta inom yrken för vilka juristexamen är  ett behörighetskrav samt inom annan yrkesverksamhet inom det  juridiska området som förutsätter sådan kunskap och  förmåga.
Kunskap och förståelse
För juristexamen ska studenten
- visa kunskap om områdets vetenskapliga grund samt insikt i  aktuellt forsknings- och utvecklingsarbete,
- visa fördjupad kunskap i och förståelse av centrala  juridiska ämnen samt kunskap i andra ämnen som är av särskild  betydelse för tillämpningen av de juridiska kunskaperna,
- visa kännedom om rättssystemets roll nationellt och  internationellt,
- visa kunskap om sådana samhälls- och familjeförhållanden  som påverkar kvinnors och mäns livsbetingelser, och
- visa kunskap om mäns våld mot kvinnor och våld i nära  relationer.
Färdighet och förmåga
För juristexamen ska studenten
- visa fördjupad förmåga att tillämpa kunskap samt att göra  kvalificerade bedömningar,
- visa fördjupad förmåga att använda olika tolknings- och  tillämpningsmetoder inom juridik,
- visa förmåga att systematiskt, kritiskt och självständigt  identifiera, formulera och analysera frågeställningar samt  planera och genomföra kvalificerade uppgifter inom givna  tidsramar,
- visa förmåga att arbeta såväl individuellt som i samverkan  med andra, och
- visa förmåga att i såväl nationella som internationella  sammanhang muntligt och skriftligt klart redogöra för och  diskutera sina slutsatser i dialog med olika grupper.
Värderingsförmåga och förhållningssätt
För juristexamen ska studenten
- visa förmåga att inom området göra bedömningar med hänsyn  till relevanta vetenskapliga och samhälleliga frågor, såsom  de mänskliga rättigheterna och etiska aspekter,
- visa förmåga till ett självständigt och kritiskt  förhållningssätt gentemot rättssystemet,
- visa förmåga till ett professionellt förhållningssätt,  och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För juristexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 30 högskolepoäng.
Övrigt
För juristexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Logopedexamen
Omfattning
Logopedexamen uppnås efter att studenten fullgjort
 kursfordringar om 240 högskolepoäng.
Mål
För logopedexamen skall studenten visa sådan kunskap och
 förmåga som krävs för behörighet som logoped.
Kunskap och förståelse
För logopedexamen skall studenten
- visa kunskap om områdets vetenskapliga grund och insikt i
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa såväl bred som fördjupad klinisk, pedagogisk och
 terapeutisk kunskap om habilitering och rehabilitering av röst-,
 tal-, språk- och sväljstörningar,
- visa förståelse för att kommunikationsförmågan är en
 integrerad del av individens personlighet och sociala
 situation, och
- visa kunskap om relevanta författningar.
Färdighet och förmåga
För logopedexamen skall studenten
- visa fördjupad förmåga att självständigt och i samverkan med
 patienten undersöka, bedöma och behandla de vanligast
 förekommande störningarna inom det logopediska
 verksamhetsområdet,
- visa förmåga att initiera och medverka i förebyggande
 hälsovård inom det logopediska arbetsområdet,
- visa fördjupad förmåga att planera, genomföra och utvärdera
 behandlingsprogram,
- visa förmåga att informera och undervisa olika grupper samt
 att genomföra handledande uppgifter,
- visa förmåga att muntligt och skriftligt redogöra för och
 diskutera åtgärder och behandlingsresultat med berörda parter
 samt i enlighet med relevanta författningar dokumentera dessa,
- visa förmåga till lagarbete och samverkan med andra
 yrkesgrupper, och
- visa fördjupad förmåga att kritiskt granska, bedöma och
 använda relevant information samt att diskutera nya fakta,
 företeelser och frågeställningar med olika grupper och därmed
 bidra till utveckling av yrket och verksamheten.
Värderingsförmåga och förhållningssätt
För logopedexamen skall studenten
- visa självkännedom och empatisk förmåga,
- visa förmåga att med helhetssyn på människan göra
 åtgärdsbedömningar utifrån relevanta vetenskapliga,
 samhälleliga och etiska aspekter med särskilt beaktande av de
 mänskliga rättigheterna,
- visa förmåga till ett professionellt förhållningssätt
 gentemot patienter och deras närstående, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För logopedexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng.
Övrigt
För logopedexamen skall också de preciserade krav gälla som
 varje högskola själv bestämmer inom ramen för kraven i denna
 examensbeskrivning.
Läkarexamen
Omfattning
Läkarexamen uppnås efter att studenten fullgjort kursfordringar  om 360 högskolepoäng.
Mål
För läkarexamen ska studenten visa sådan kunskap och förmåga  som krävs för att få behörighet som läkare.
Kunskap och förståelse
För läkarexamen ska studenten
- visa såväl bred som fördjupad kunskap inom det medicinska  området,
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet i  yrkesutövningen,
- visa kunskap om grundläggande vetenskapliga metoder inom  området och insikt i metodernas möjligheter och begränsningar,
- visa kunskap om etiska principer och deras tillämpning inom  hälso- och sjukvården samt inom forsknings- och  utvecklingsarbete,
- visa kunskap om, och förståelse för förhållanden i samhället  som påverkar hälsan för individer och olika grupper ur ett  nationellt och globalt perspektiv,
- visa kunskap om mäns våld mot kvinnor och våld i nära  relationer,
- visa kunskap om hälso- och sjukvårdssystem i Sverige,  inbegripet deras organisation och styrning, och kännedom om  sådana system i andra länder samt visa förståelse för  strategier för likvärdig tillgång till hälso- och sjukvård,
- visa kunskap om patientsäkerhet, kvalitet och prioriteringar  i hälso- och sjukvården samt om metoder för att utvärdera  medicinsk verksamhet, och
- visa kunskap om relevanta författningar.
Färdighet och förmåga
För läkarexamen ska studenten
- visa fördjupad förmåga till professionellt bemötande av  patienter och deras närstående med respekt för patienternas  och deras närståendes integritet, behov, kunskaper och  erfarenheter,
- visa förmåga att kritiskt och systematiskt integrera och  använda kunskap samt analysera och värdera komplexa  företeelser, frågeställningar och situationer,
- visa förmåga att självständigt diagnostisera och inleda  behandling av akuta livshotande tillstånd,
- visa fördjupad förmåga att självständigt diagnostisera de  vanligaste sjukdomstillstånden ur patofysiologiskt och  psykosocialt samt andra relevanta perspektiv och i samverkan  med patienten handlägga dessa,
- visa förmåga att initiera och medverka i hälsoinriktat och  sjukdomsförebyggande arbete för enskilda och grupper samt att  redogöra för hur sådant arbete bedrivs på samhällsnivå,
- visa förmåga att muntligt och skriftligt kommunicera  åtgärder och behandlingsresultat med berörda parter och  dokumentera dessa i enlighet med relevanta författningar,
- visa fördjupad förmåga att bidra till lärande i olika  grupper och att genomföra handledande uppgifter,
- visa förmåga till ledarskap och interprofessionellt  samarbete såväl inom hälso- och sjukvården som med  professioner inom andra delar av samhället,
- visa förmåga att initiera, medverka i och genomföra  förbättringsarbete samt visa sådan färdighet som krävs för att  delta i forsknings- och utvecklingsarbete,
- visa fördjupad förmåga att på vetenskaplig grund diskutera  nya fakta, företeelser och frågeställningar inom det  medicinska området med olika grupper samt att kritiskt  granska, bedöma och använda relevant information, och
- visa förmåga att använda digitala verktyg inom såväl hälso-  och sjukvården som forsknings- och utvecklingsarbete.
Värderingsförmåga och förhållningssätt
För läkarexamen ska studenten
- visa förmåga till självreflektion och empati samt till ett  professionellt förhållningssätt,
- visa förmåga till ett hälsofrämjande förhållningssätt med  helhetssyn på patienten utifrån ett vetenskapligt synsätt och  med särskilt beaktande av etiska principer och de mänskliga  rättigheterna, och
- visa förmåga att identifiera sitt behov av att fortlöpande  utveckla sin kompetens och att ta ansvar för detta.
Självständigt arbete (examensarbete)
För läkarexamen ska studenten inom ramen för kursfordringarna  ha fullgjort ett självständigt arbete (examensarbete) om minst 
30 högskolepoäng.
Övrigt
För läkarexamen ska också de preciserade krav gälla som varje  högskola själv bestämmer inom ramen för kraven i denna  examensbeskrivning.
Psykologexamen
Omfattning
Psykologexamen uppnås efter att studenten fullgjort  kursfordringar om 300 högskolepoäng.
Mål
För psykologexamen ska studenten visa sådan kunskap och  förmåga som krävs för att självständigt arbeta som psykolog  och för att fullgöra föreskriven praktisk tjänstgöring (PTP)  som fordras för att få behörighet som psykolog.
Kunskap och förståelse
För psykologexamen ska studenten
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa fördjupad kunskap om psykologiska metoder för  utredning och åtgärd avseende individer, grupper och  organisationer,
- visa fördjupad kunskap och förståelse för samhälls- och  familjeförhållanden som påverkar olika grupper och individer,  såväl barn som kvinnor och män,
- visa kunskap om mäns våld mot kvinnor och våld i nära  relationer, och
- visa kunskap om relevanta författningar.
Färdighet och förmåga
För psykologexamen ska studenten
- visa fördjupad förmåga att bedriva psykologisk  behandling,
- visa förmåga att under handledning bedriva  psykoterapi,
- visa fördjupad förmåga att självständigt planera, leda och  genomföra förebyggande arbete samt utvecklings- och  förändringsarbete med inriktning på individer, grupper,  organisationer och miljöer,
- visa fördjupad förmåga att på vetenskaplig grund kritiskt  utvärdera och utveckla behandlingsarbete och åtgärdsprogram  inom verksamhetsområdet,
- visa förmåga till lagarbete och samverkan med andra  yrkesgrupper,
- visa förmåga att för berörda parter muntligt och skriftligt  redogöra för utredning, åtgärd och resultat samt i enlighet  med relevanta författningar dokumentera dessa, och
- visa förmåga att kritiskt och självständigt granska, bedöma  och använda relevant information samt att diskutera nya  fakta, företeelser och frågeställningar med olika grupper och  därmed bidra till utveckling av yrket och verksamheten.
Värderingsförmåga och förhållningssätt
För psykologexamen ska studenten
- visa förmåga att fortlöpande utveckla självkännedom och  empatisk förmåga,
- visa fördjupad förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga att identifiera etiska aspekter på eget  forsknings- och utvecklingsarbete,
- visa förmåga till ett professionellt förhållningssätt  gentemot klienter och deras närstående, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För psykologexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 30 högskolepoäng.
Övrigt
För psykologexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Psykoterapeutexamen
Omfattning
Psykoterapeutexamen uppnås efter att studenten fullgjort
 kursfordringar om 90 högskolepoäng under en treårsperiod.
 Därtill ställs krav på
- avlagd psykologexamen (enligt 1982 års studieordning eller
 senare bestämmelser),
- läkarexamen med specialistkompetens i psykiatri eller barn-
 och ungdomspsykiatri,
- socionomexamen, eller
- annan motsvarande examen.
För de två sistnämnda grupperna krävs dessutom grundläggande
 psykoterapiutbildning.
Mål
För psykoterapeutexamen skall studenten visa sådan kunskap och
 förmåga som krävs för behörighet som psykoterapeut.
Kunskap och förståelse
För psykoterapeutexamen skall studenten
- visa kunskap om områdets vetenskapliga grund och insikt i
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa fördjupad kunskap om och förståelse för olika
 psykoterapiformer, olika psykiska sjukdomstillstånd samt
 psykiatrisk diagnostik, och
- visa kunskap och förståelse för relevanta samhälls- och
 familjeförhållanden som påverkar individer och grupper.
Färdighet och förmåga
För psykoterapeutexamen skall studenten
- visa förmåga att på ett fördjupat sätt integrera teoretisk
 kunskap och klinisk tillämpning,
- visa sådana fördjupade färdigheter som krävs för att
 självständigt genomföra diagnostiska bedömningar samt upprätta,
 genomföra och kritiskt utvärdera psykoterapeutiska
 behandlingsprogram inom ett av områdena individual-, grupp-
 eller familjeterapi,
- visa förmåga att kritiskt och självständigt granska, bedöma
 och använda relevant information samt diskutera nya fakta,
 företeelser och frågeställningar med olika grupper och därmed
 bidra till utveckling av yrket och verksamheten, och
- visa förmåga att med berörda parter muntligt och skriftligt
 redogöra för åtgärder och behandlingsresultat samt i enlighet
 med relevanta författningar dokumentera dessa.
Värderingsförmåga och förhållningssätt
För psykoterapeutexamen skall studenten
- visa förmåga att fortlöpande utveckla självkännedom och
 empatisk förmåga,
- visa förmåga att med helhetssyn på människan göra
 åtgärdsbedömningar utifrån relevanta vetenskapliga,
 samhälleliga och etiska aspekter med särskilt beaktande av de
 mänskliga rättigheterna,
- visa förmåga att identifiera etiska aspekter på eget
 forsknings- och utvecklingsarbete,
- visa fördjupad förmåga till ett professionellt
 förhållningssätt gentemot klienter och deras närstående,
- visa insikt om betydelsen av lagarbete och samverkan med
 andra yrkesgrupper, och
- visa förmåga att identifiera sitt behov av ytterligare
 kunskap och att fortlöpande utveckla sin kompetens.
Självständigt arbete (examensarbete)
För psykoterapeutexamen skall studenten inom ramen för
 kursfordringarna ha fullgjort ett självständigt arbete
 (examensarbete).
Övrigt
För psykoterapeutexamen skall studenten under utbildningen ha
 haft deltidstjänstgöring med psykoterapeutiska uppgifter.
För psykoterapeutexamen skall också de preciserade krav gälla
 som varje högskola själv bestämmer inom ramen för kraven i
 denna examensbeskrivning.
Sjukhusfysikerexamen
Omfattning
Sjukhusfysikerexamen uppnås efter att studenten fullgjort
 kursfordringar om 300 högskolepoäng.
Mål
För sjukhusfysikerexamen skall studenten visa sådan kunskap och
 förmåga som krävs för behörighet som sjukhusfysiker.
Kunskap och förståelse
För sjukhusfysikerexamen skall studenten
- visa kunskap om områdets vetenskapliga grund och insikt i
 aktuellt forsknings- och utvecklingsarbete samt kunskap om
 sambandet mellan vetenskap och beprövad erfarenhet och
 sambandets betydelse för yrkesutövningen,
- visa såväl bred som fördjupad kunskap om fysikaliska,
 biologiska och tekniska aspekter av strålbehandling, bild- och
 funktionsdiagnostik samt denna kunskaps tillämpning i
 vårdarbetet,
- visa kunskap i planering, ledning och samordning inom
 yrkesområdet, och
- visa kunskap om relevanta författningar särskilt inom
 strålskyddsområdet.
Färdighet och förmåga
För sjukhusfysikerexamen skall studenten
- visa fördjupad förmåga att självständigt tillämpa matematiska
 och naturvetenskapliga metoder i all verksamhet med strålning
 inom hälso- och sjukvården,
- visa förmåga att ansvara för och utföra nödvändigt
 kvalitetssäkringsarbete av både utrustning och arbetsmetoder
 inom verksamheter med strålning,
- visa förmåga att integrera kunskap från relevanta områden
 samt att självständigt och kritiskt analysera, bedöma och
 hantera komplexa företeelser, frågeställningar och situationer,
- visa förmåga att utveckla, använda, utvärdera och optimera
 nya metoder inom området,
- visa förmåga att initiera, planera, leda, samordna och
 utvärdera strålskyddsförebyggande arbete inom hälso- och
 sjukvård för såväl personal som patienter,
- visa förmåga till lagarbete och samverkan med andra
 yrkesgrupper samt förmåga att informera och utbilda personal i
 strålskyddsarbete, och
- visa förmåga att i både nationella och internationella
 sammanhang muntligt och skriftligt informera om och diskutera
 nya fakta, företeelser och frågeställningar med olika grupper
 och därigenom bidra till utveckling av yrket och verksamheten.
Värderingsförmåga och förhållningssätt
För sjukhusfysikerexamen skall studenten
- visa självkännedom och empatisk förmåga,
- visa förmåga att med helhetssyn på människan göra bedömningar
 utifrån relevanta vetenskapliga, samhälleliga och etiska
 aspekter med särskilt beaktande av de mänskliga rättigheterna,
- visa förmåga till ett professionellt förhållningssätt
 gentemot patienter och deras närstående,
- visa förmåga att identifiera etiska aspekter på eget
 forsknings- och utvecklingsarbete, och
- visa förmåga att identifiera sitt behov av ytterligare
 kunskap och fortlöpande utveckla sin kompetens.
Självständigt arbete (examensarbete)
För sjukhusfysikerexamen skall studenten inom ramen för
 kursfordringarna ha fullgjort ett självständigt arbete
 (examensarbete) om minst 30 högskolepoäng.
Övrigt
För sjukhusfysikerexamen skall också de preciserade krav gälla
 som varje högskola själv bestämmer inom ramen för kraven i
 denna examensbeskrivning.
Specialistsjuksköterskeexamen
Omfattning
Specialistsjuksköterskeexamen med angivna inriktningar uppnås efter att studenten fullgjort kursfordringar om 60 högskolepoäng med undantag av  inriktningen mot distriktssköterska, där examen uppnås efter att studenten fullgjort kursfordringar om 75 högskolepoäng.
Vidare ställs det krav på legitimation som sjuksköterska som Socialstyrelsen har utfärdat.
Mål
För specialistsjuksköterskeexamen ska studenten visa sådan kunskap och förmåga som krävs för att självständigt arbeta som specialistsjuksköterska.
Kunskap och förståelse
För specialistsjuksköterskeexamen med respektive inriktning ska studenten
- visa kunskap om områdets vetenskapliga grund och insikt i aktuellt forsknings- och utvecklingsarbete samt kunskap om sambandet mellan vetenskap och beprövad erfarenhet och sambandets betydelse för yrkesutövningen, och
- visa fördjupad kunskap i planering, ledning och samordning av vård- och hälsoarbetet.
Färdighet och förmåga
För specialistsjuksköterskeexamen med respektive inriktning ska studenten
- visa fördjupad förmåga att självständigt och i samverkan med patient och närstående identifiera vårdbehov och upprätta omvårdnadsplan,
- visa förmåga att leda och utvärdera omvårdnadsåtgärder,
- visa fördjupad förmåga att initiera, genomföra och utvärdera hälsofrämjande och förebyggande arbete,
- visa förmåga att integrera kunskap samt analysera, bedöma och hantera komplexa frågeställningar och situationer,
- visa förmåga att medverka vid och självständigt utföra undersökningar och behandlingar inklusive vård i livets slutskede, och
- visa vårdpedagogisk förmåga.
Värderingsförmåga och förhållningssätt
För specialistsjuksköterskeexamen med respektive inriktning ska studenten
- visa självkännedom och empatisk förmåga,
- visa förmåga att med helhetssyn på människan göra åtgärdsbedömningar utifrån relevanta vetenskapliga, samhälleliga och etiska aspekter med särskilt beaktande av de mänskliga rättigheterna,
- visa förmåga till ett professionellt förhållningssätt gentemot patienter och deras närstående, och
- visa förmåga att identifiera sitt behov av ytterligare kunskap och att fortlöpande utveckla sin kompetens.
Inriktningar
För specialistsjuksköterskeexamen med inriktning mot anestesisjukvård ska studenten också
- visa förmåga att ansvara för övervakning och utförande av lokal och generell anestesi, analgesi och sedering i samband med operationer, undersökningar och behandlingar av patienter, och
- visa förmåga att tillämpa sina specialistkunskaper vid stora olyckor och katastrofer.
För specialistsjuksköterskeexamen med inriktning mot intensivvård ska studenten också
- visa förmåga att observera och bedöma funktionen hos patienter avseende alla organsystem och patientens psykiska tillstånd samt förmåga att vid behov initiera och självständigt utföra medicinska åtgärder, och
- visa förmåga att tillämpa sina specialistkunskaper vid stora olyckor och katastrofer.
För specialistsjuksköterskeexamen med inriktning mot operationssjukvård ska studenten också
- visa förmåga att ansvara för aseptik, instrumentering, infektions- och komplikationsförebyggande åtgärder i samband med operationer, behandlingar och undersökningar av patienter samt förmåga att hantera biologiska preparat, och
- visa förmåga att tillämpa sina specialistkunskaper vid stora olyckor och katastrofer.
För specialistsjuksköterskeexamen med inriktning mot ambulanssjukvård ska studenten också
- visa förmåga att självständigt bedöma den sjukes eller skadades somatiska och psykiska status och omedelbara behov samt visa förmåga att genomföra de åtgärder som krävs för patienter under starkt varierande förhållanden, och
- visa förmåga att tillämpa sina specialistkunskaper vid stora olyckor och katastrofer.
För specialistsjuksköterskeexamen med inriktning mot kirurgisk vård ska studenten också
- visa förmåga att hos patienter med behov av kirurgiska insatser observera, bedöma och åtgärda komplexa vårdbehov.
För specialistsjuksköterskeexamen med inriktning mot medicinsk vård ska studenten också
- visa förmåga att hos patienter inom medicinsk vård observera, bedöma och åtgärda komplexa vårdbehov.
För specialistsjuksköterskeexamen med inriktning mot onkologisk vård ska studenten också
- visa förmåga att hos patienter med behov av onkologisk vård observera, bedöma och åtgärda komplexa vårdbehov, och
- visa sådan kunskap och färdighet som krävs för att arbeta med bland annat cytostatikaterapi och strålbehandling.
För specialistsjuksköterskeexamen med inriktning mot hälso-
och sjukvård för barn och ungdomar ska studenten också
- visa förmåga att självständigt bedöma, planera, genomföra och utvärdera de åtgärder som behövs för att främja den fysiska, psykiska och sociala hälsan och förebygga uppkomsten av sjukdom och sjukdomskomplikationer,
- visa förmåga att hos barn och ungdomar i olika utvecklingsstadier observera, bedöma och åtgärda komplexa vårdbehov, och
- visa sådan kunskap som krävs för att ansvara för hälsoundersökning och vaccinationsverksamhet.
För specialistsjuksköterskeexamen med inriktning mot psykiatrisk vård ska studenten också
- visa förmåga att observera, bedöma, åtgärda och utvärdera komplexa vårdbehov,
- visa förmåga att möta människor i kris, och
- visa sådan kunskap och färdighet som krävs för att medverka i behandling, habilitering och rehabilitering inom psykiatrisk vård och omsorg.
För specialistsjuksköterskeexamen med inriktning mot vård av äldre ska studenten också
- visa förmåga att självständigt bedöma, planera, genomföra och utvärdera de åtgärder som behövs för att främja den fysiska, psykiska och sociala hälsan och förebygga uppkomsten av sjukdom och sjukdomskomplikationer, och
- visa förmåga att hos äldre patienter observera och bedöma komplexa behov av vård och rehabilitering.
För specialistsjuksköterskeexamen med inriktning mot distriktssköterska ska studenten också
- visa förmåga att självständigt bedöma, planera, genomföra och utvärdera de åtgärder som behövs för att främja fysisk, psykisk och social hälsa hos patienter och förebygga uppkomsten av sjukdom och sjukdomskomplikationer,
- visa förmåga att observera och bedöma komplexa behov av vård, habilitering och rehabilitering hos patienter, och
- visa sådan kunskap som krävs för att ansvara för hälsoundersökning och vaccinationsverksamhet.
För specialistsjuksköterskeexamen med en viss annan inriktning ska studenten också
- visa förmåga att självständigt observera, bedöma och utvärdera vårdbehov, habilitering och rehabilitering hos patienter inom specialiseringens särskilda område,
- visa förmåga att självständigt planera, genomföra och utvärdera åtgärder som behövs vid olika sjukdomstillstånd för att främja hälsan samt förebygga uppkomsten av sjukdom och sjukdomskomplikationer inom specialiseringens särskilda område,
- visa förmåga att ansvara för undersökningar och behandlingar inom specialiseringens särskilda område, och
- visa förmåga att tillämpa sina specialistkunskaper samt färdigheter under vårdsituationer och mot målgrupper som är särskilt relevanta för specialiseringens särskilda område.
Självständigt arbete (examensarbete)
För specialistsjuksköterskeexamen ska studenten inom ramen för kursfordringarna ha fullgjort ett självständigt arbete
(examensarbete).
Övrigt
För specialistsjuksköterskeexamen ska studenten ha fullgjort en verksamhetsförlagd del av utbildningen av en omfattning som är anpassad efter behovet för respektive inriktning.
I examensbeviset ska utbildningens inriktning anges.
För en specialistsjuksköterskeexamen med en viss inriktning ska också de preciserade krav gälla som varje högskola själv bestämmer inom ramen för kraven i denna examensbeskrivning.
Speciallärarexamen
Omfattning
Speciallärarexamen med angivna specialiseringar uppnås efter  att studenten har fullgjort kursfordringar om 
90 högskolepoäng. Det ställs också krav på avlagd  grundlärarexamen, ämneslärarexamen, yrkeslärarexamen,  förskollärarexamen eller motsvarande äldre examen.
Speciallärarexamen ges med specialiseringar mot
- språk-, skriv- och läsutveckling,
- matematikutveckling,
- dövhet eller hörselskada,
- synskada,
- grav språkstörning, och
- intellektuell funktionsnedsättning.
För specialisering mot språk-, skriv- och läsutveckling krävs  att den tidigare avlagda examen omfattar ämnesstudier i  svenska eller inom kunskapsområdet språk-, skriv- och  läsutveckling. Om examen inte omfattar nämnda ämnesstudier,  krävs i stället att studenten har kompletterat sin utbildning  med motsvarande kunskaper.
För specialisering mot matematikutveckling krävs att den  tidigare avlagda examen omfattar ämnesstudier i matematik  eller inom kunskapsområdet matematikutveckling. Om examen inte  omfattar nämnda ämnesstudier, krävs i stället att studenten  har kompletterat sin utbildning med motsvarande kunskaper.
Mål
För speciallärarexamen ska studenten visa sådan kunskap och  förmåga som krävs för att självständigt arbeta som  speciallärare för barn och elever i behov av särskilt stöd.
Kunskap och förståelse
För speciallärarexamen ska studenten
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  relationen mellan vetenskap och beprövad erfarenhet och dess  betydelse för yrkesutövningen,
- visa kunskap om barn och elever i behov av särskilt stöd i  ett historiskt perspektiv,
- visa kunskap om funktionsnedsättningar, inbegripet  neuropsykiatriska svårigheter,
- visa fördjupad kunskap om barns och elevers språk- och  begreppsutveckling och stimulans av denna,
- visa fördjupade kunskaper om bedömningsfrågor och  betygssättning, och
- visa fördjupad kunskap om barns och elevers utveckling och  lärande och visa kunskap om utveckling och lärande hos barn  och elever med funktionsnedsättningar, inbegripet  neuropsykiatriska svårigheter, samt, beroende på vilken  specialisering som valts, fördjupad kunskap om
1. barns och elevers språk-, skriv- och läsutveckling,
2. barns och elevers matematikutveckling,
3. barn och elever med dövhet eller hörselskada och deras  allsidiga kunskapsutveckling i relation till  undervisningsämnen eller ämnesområden,
4. barn och elever med synskada och deras allsidiga  kunskapsutveckling i relation till undervisningsämnen eller  ämnesområden,
5. barn och elever med grav språkstörning och deras allsidiga  kunskapsutveckling i relation till undervisningsämnen eller  ämnesområden, eller
6. barn och elever med intellektuell funktionsnedsättning och  deras allsidiga kunskapsutveckling i relation till  undervisningsämnen eller ämnesområden.
Färdighet och förmåga
För speciallärarexamen ska studenten
- visa förmåga att kritiskt och självständigt ta initiativ  till, analysera och medverka i förebyggande arbete och bidra  till att undanröja hinder och svårigheter i olika lärmiljöer,
- visa förmåga att delta i arbetet med att utforma och  genomföra åtgärdsprogram för enskilda elever i samverkan med  berörda aktörer samt förmåga att stödja barn och elever och  utveckla verksamhetens lärmiljöer,
- visa förmåga att kritiskt granska olika vetenskapliga  perspektiv på neuropsykiatriska svårigheter samt tillämpa  kunskaper om neuropsykiatriska svårigheter i olika lärmiljöer,
- visa förmåga att, beroende på vilken specialisering som  valts, vara en kvalificerad samtalspartner och rådgivare i  frågor som rör
1. barns och elevers språk-, skriv- och läsutveckling,
2. barns och elevers matematikutveckling,
3. lärande och kunskapsutveckling hos barn och elever med  dövhet eller hörselskada,
4. lärande och kunskapsutveckling hos barn och elever med  synskada,
5. lärande och kunskapsutveckling hos barn och elever med grav  språkstörning, eller
6. lärande och kunskapsutveckling hos barn och elever med  intellektuell funktionsnedsättning,
- visa förmåga att självständigt genomföra uppföljning och  utvärdering samt leda utveckling av det pedagogiska arbetet  med målet att kunna möta behoven hos alla barn och elever,
- visa fördjupad förmåga att kritiskt och självständigt  genomföra pedagogiska utredningar och analysera svårigheter  för individen i de lärmiljöer där barnet eller eleven får sin  undervisning och vistas under förskole- eller skoldagen, och
- visa fördjupad förmåga till ett individanpassat arbetssätt  för barn och elever i behov av särskilt stöd.
För specialisering mot språk-, skriv- och läsutveckling eller  matematikutveckling ska också studenten
- visa förmåga att kritiskt granska och tillämpa metoder för  att bedöma barns och elevers språk-, skriv- och läsutveckling  eller matematikutveckling.
Värderingsförmåga och förhållningssätt
För speciallärarexamen ska studenten
- visa självkännedom och empatisk förmåga,
- visa förmåga att inom det specialpedagogiska området göra  bedömningar med hänsyn till relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga att identifiera etiska aspekter på eget  forsknings- och utvecklingsarbete,
- visa insikt om betydelsen av samarbete och samverkan med  andra skolformer och yrkesgrupper, och
- visa förmåga att identifiera sitt behov av ytterligare  kunskap och fortlöpande utveckla sin kompetens.
Självständigt arbete (examensarbete)
För speciallärarexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
I examensbeviset ska det anges för vilken eller vilka  verksamheter utbildningen är avsedd. Där ska också  utbildningens specialisering anges.
För speciallärarexamen ska också de preciserade krav gälla  som varje högskola själv bestämmer inom ramen för kraven i  denna examensbeskrivning.
Specialpedagogexamen
Omfattning
Specialpedagogexamen uppnås efter att studenten har fullgjort  kursfordringar om 90 högskolepoäng. Det sälls också krav på  avlagd grundlärarexamen, ämneslärarexamen, yrkeslärarexamen,  förskollärarexamen eller motsvarande äldre examen.
Mål
För specialpedagogexamen ska studenten visa sådan kunskap och  förmåga som krävs för att självständigt arbeta som  specialpedagog för barn och elever i behov av särskilt stöd.
Kunskap och förståelse
För specialpedagogexamen ska studenten
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa kunskap om funktionsnedsättningar, inbegripet  neuropsykiatriska svårigheter, och
- visa fördjupad kunskap och förståelse inom  specialpedagogik.
Färdighet och förmåga
För specialpedagogexamen ska studenten
- visa förmåga att kritiskt och självständigt identifiera,  analysera och medverka i förebyggande arbete och i arbetet  med att undanröja hinder och svårigheter i olika lärmiljöer,
- visa förmåga att kritiskt och självständigt genomföra  pedagogiska utredningar och analysera svårigheter på  organisations-, grupp- och individnivå,
- visa förmåga att utforma och delta i arbetet med att  genomföra åtgärdsprogram i samverkan med berörda aktörer samt  förmåga att stödja barn och elever och utveckla verksamhetens  lärmiljöer,
- visa förmåga att kritiskt granska olika vetenskapliga  perspektiv på neuropsykiatriska svårigheter samt tillämpa  kunskaper om neuropsykiatriska svårigheter i olika  lärmiljöer,
- visa fördjupad förmåga att vara en kvalificerad  samtalspartner och rådgivare i pedagogiska frågor för  kollegor, föräldrar och andra berörda, och
- visa förmåga att självständigt genomföra uppföljning och  utvärdering samt leda utveckling av det pedagogiska arbetet  med målet att kunna möta behoven hos alla barn och elever.
Värderingsförmåga och förhållningssätt
För specialpedagogexamen ska studenten
- visa självkännedom och empatisk förmåga,
- visa förmåga att inom det specialpedagogiska området göra  bedömningar med hänsyn till relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga att identifiera etiska aspekter på eget  forsknings- och utvecklingsarbete,
- visa insikt om betydelsen av lagarbete och samverkan med  andra yrkesgrupper, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För specialpedagogexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 15 högskolepoäng.
Övrigt
I examensbeviset ska det anges för vilken verksamhet  utbildningen är avsedd.
För specialpedagogexamen ska också de preciserade krav gälla  som varje högskola själv bestämmer inom ramen för kraven i  denna examensbeskrivning.
Tandläkarexamen
Omfattning
Tandläkarexamen uppnås efter att studenten fullgjort  kursfordringar om 300 högskolepoäng.
Mål
För tandläkarexamen ska studenten visa sådan kunskap och  förmåga som krävs för behörighet som tandläkare.
Kunskap och förståelse
För tandläkarexamen ska studenten
- visa kunskap om områdets vetenskapliga grund och insikt i  aktuellt forsknings- och utvecklingsarbete samt kunskap om  sambandet mellan vetenskap och beprövad erfarenhet och  sambandets betydelse för yrkesutövningen,
- visa fördjupad kunskap om och förståelse för sambandet  mellan patientens orala hälsotillstånd och hans eller hennes  allmänna hälsotillstånd och medicinska tillstånd samt andra  bakomliggande faktorer,
- visa kunskap om mäns våld mot kvinnor och våld i nära  relationer,
- visa kunskap om och förståelse för produkter och material  som används inom tandvården och deras påverkan på  allmänhälsa, munhälsa och miljö,
- visa kunskap om ekonomi och organisation som är av  betydelse för tandvården, och
- visa kunskap om relevanta författningar.
Färdighet och förmåga
För tandläkarexamen ska studenten
- visa förmåga att självständigt diagnostisera och behandla  sjukdomar och anomalier i tänder, munhåla, käkar och  omgivande vävnader hos patienter i olika åldrar och med olika  behov,
- visa förmåga att initiera och genomföra hälsofrämjande och  förebyggande arbete inom tandvården för såväl individer som  grupper av patienter,
- visa fördjupad förmåga att planera, leda, samordna och  utveckla tandvårdsarbete,
- visa förmåga att utvärdera odontologisk vård, varvid  särskild vikt läggs vid kvalitetssäkring,
- visa fördjupad förmåga till lagarbete och samverkan med  samtliga personalgrupper inom tandvården, liksom med andra  yrkesgrupper inom vård och omsorg, och
- visa förmåga att kritiskt och självständigt granska, bedöma  och använda relevant information samt att på vetenskaplig  grund diskutera nya fakta, företeelser och frågeställningar  inom det odontologiska området.
Värderingsförmåga och förhållningssätt
För tandläkarexamen ska studenten
- visa självkännedom och empatisk förmåga,
- visa förmåga att med helhetssyn på människan göra  åtgärdsbedömningar utifrån relevanta vetenskapliga,  samhälleliga och etiska aspekter med särskilt beaktande av de  mänskliga rättigheterna,
- visa förmåga till ett professionellt förhållningssätt och  därmed värna om och respektera patientens behov, och
- visa förmåga att identifiera sitt behov av ytterligare  kunskap och att fortlöpande utveckla sin kompetens.
Självständigt arbete (examensarbete)
För tandläkarexamen ska studenten inom ramen för  kursfordringarna ha fullgjort ett självständigt arbete 
(examensarbete) om minst 30 högskolepoäng.
Övrigt
För tandläkarexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
EXAMINA PÅ GRUNDNIVÅ ELLER AVANCERAD NIVÅ
Grundlärarexamen
Omfattning
Grundlärarexamen ges med tre inriktningar.
Grundlärarexamen med inriktning mot arbete i fritidshem  avläggs på grundnivå och uppnås efter att studenten fullgjort  kursfordringar om 180 högskolepoäng.
Grundlärarexamen med inriktning mot arbete i förskoleklass och  grundskolans årskurs 1-3 och grundlärarexamen med inriktning  mot arbete i grundskolans årskurs 4-6 avläggs på avancerad  nivå och uppnås efter att studenten fullgjort kursfordringar  om 240 högskolepoäng.
Mål
För grundlärarexamen ska studenten visa sådan kunskap och  förmåga som krävs för att självständigt arbeta som grundlärare  i den verksamhet som utbildningen avser. Studenten ska även  visa kunskap och förmåga för annan undervisning för vilken  examen enligt gällande föreskrifter kan ge behörighet.
Kunskap och förståelse
För grundlärarexamen oavsett inriktning ska studenten
- visa sådan kunskap om barns utveckling, lärande, behov och  förutsättningar som krävs för yrkesutövningen,
- visa kunskap om och förståelse för sociala relationer,  konflikthantering och ledarskap, och
- visa kunskap om skolväsendets organisation, relevanta  styrdokument, läroplansteori och olika pedagogisk-didaktiska  perspektiv samt visa kännedom om skolväsendets historia.
För grundlärarexamen med inriktning mot arbete i fritidshem  ska studenten dessutom
- visa sådana kunskaper inom det fritidspedagogiska området  och sådana ämneskunskaper, inbegripet kännedom om aktuellt  forsknings- och utvecklingsarbete, som krävs för  yrkesutövningen,
- visa sådana kunskaper i didaktik och ämnesdidaktik inklusive  metodik som krävs för undervisning och lärande inom det  fritidspedagogiska området och inom det eller de ämnen som  utbildningen avser och för yrkesutövningen i övrigt,
- visa kunskap om barns kommunikation och språkutveckling samt  visa kännedom om grundläggande läs-, skriv- och  matematikinlärning,
- visa kunskap om praktiska och estetiska läroprocesser,
- visa kännedom om vetenskapsteori och kvalitativa och  kvantitativa forskningsmetoder samt om relationen mellan  vetenskaplig grund och beprövad erfarenhet och dess betydelse  för yrkesutövningen, och
- visa kunskap om bedömning av elevers lärande och utveckling.
För grundlärarexamen med inriktning mot arbete i förskoleklass  och grundskolans årskurs 1-3 samt 4-6 ska studenten dessutom
- visa sådana ämneskunskaper, inbegripet insikt i aktuellt  forsknings- och utvecklingsarbete, som krävs för  yrkesutövningen,
- visa sådana kunskaper i didaktik och ämnesdidaktik inklusive  metodik som krävs för undervisning och lärande inom det eller  de ämnen som utbildningen avser och för yrkesutövningen i  övrigt,
- visa kännedom om praktiska och estetiska läroprocesser, och
- visa kunskap om vetenskapsteori och kvalitativa och  kvantitativa forskningsmetoder samt om relationen mellan  vetenskaplig grund och beprövad erfarenhet och dess betydelse  för yrkesutövningen.
För grundlärarexamen med inriktning mot arbete i förskoleklass  och grundskolans årskurs 1-3 ska studenten dessutom
- visa fördjupad kunskap om grundläggande läs-, skriv- och  matematikinlärning och om barns kommunikation och  språkutveckling, och
- visa fördjupad kunskap om bedömning av elevers lärande och  utveckling.
För grundlärarexamen med inriktning mot arbete i grundskolans  årskurs 4-6 ska studenten dessutom
- visa fördjupad kunskap om läs-, skriv- och  matematikutveckling, och
- visa fördjupad kunskap i bedömning och betygssättning.
Färdighet och förmåga
För grundlärarexamen oavsett inriktning ska studenten
- visa fördjupad förmåga att skapa förutsättningar för alla  elever att lära och utvecklas, 
 - visa förmåga att ta till vara elevers kunskaper och  erfarenheter för att stimulera varje elevs lärande och  utveckling, 
 - visa förmåga att självständigt och tillsammans med andra  planera, genomföra, utvärdera och utveckla undervisning och  den pedagogiska verksamheten i övrigt i syfte att på bästa  sätt stimulera varje elevs lärande och utveckling, 
 - visa förmåga att identifiera och i samverkan med andra  tillgodose elevers behov av specialpedagogiska insatser,  inbegripet specialpedagogiska insatser för elever med  neuropsykiatriska svårigheter, 
 - visa förmåga att observera, dokumentera, analysera och  bedöma elevers lärande och utveckling i förhållande till  verksamhetens mål och informera och samarbeta med elever och  deras vårdnadshavare, 
 - visa förmåga att kommunicera och förankra skolans  värdegrund, inbegripet de mänskliga rättigheterna och de  grundläggande demokratiska värderingarna, 
 - visa förmåga att förebygga och motverka diskriminering och  annan kränkande behandling av elever, 
 - visa förmåga att beakta, kommunicera och förankra ett  jämställdhets- och jämlikhetsperspektiv i den pedagogiska  verksamheten, 
 - visa förmåga att kommunicera och reflektera kring frågor  som rör identitet, sexualitet och relationer,
- visa kommunikativ förmåga i lyssnande, talande och  skrivande till stöd för den pedagogiska verksamheten,
- visa förmåga att använda och värdera läroböcker, andra  läromedel och andra lärverktyg,
- visa förmåga att säkert och kritiskt använda digitala  verktyg i den pedagogiska verksamheten och att beakta  betydelsen av olika mediers och digitala miljöers roll för  denna, och
- visa förmåga att i den pedagogiska verksamheten tillägna  sig färdigheter som är värdefulla för yrkesutövningen.
För grundlärarexamen med inriktning mot arbete i fritidshem  ska studenten dessutom 
 - visa fördjupad förmåga att stimulera till lärande och  utveckling genom att erbjuda eleverna en meningsfull och  innehållsrik fritid, 
 - visa förmåga att kritiskt och självständigt tillvarata,  systematisera och reflektera över egna och andras erfarenheter  samt relevanta forskningsresultat för att därigenom bidra till  utvecklingen av yrkesverksamheten och kunskapsutvecklingen  inom yrkesområdet, och 
 - visa förmåga att tillämpa sådan didaktik och ämnesdidaktik  inklusive metodik som krävs för undervisning och lärande inom  det fritidspedagogiska området och inom det eller de ämnen som  utbildningen avser och för yrkesutövningen i övrigt.
För grundlärarexamen med inriktning mot arbete i förskoleklass  och grundskolans årskurs 1-3 samt 4-6 ska studenten dessutom 
 - visa fördjupad förmåga att kritiskt och självständigt  tillvarata, systematisera och reflektera över egna och andras  erfarenheter samt relevanta forskningsresultat för att  därigenom bidra till utvecklingen av yrkesverksamheten och  kunskapsutvecklingen inom yrkesområdet, och 
 - visa förmåga att tillämpa sådan didaktik och ämnesdidaktik  inklusive metodik som krävs för undervisning och lärande inom  det eller de ämnen som utbildningen avser och för  yrkesutövningen i övrigt.
Värderingsförmåga och förhållningssätt
För grundlärarexamen ska studenten
- visa självkännedom och empatisk förmåga,
- visa förmåga till ett professionellt förhållningssätt  gentemot elever och deras vårdnadshavare,
- visa förmåga att i det pedagogiska arbetet göra bedömningar  utifrån relevanta vetenskapliga, samhälleliga och etiska  aspekter med särskilt beaktande av de mänskliga rättigheterna,  i synnerhet barnets rättigheter enligt barnkonventionen, samt  en hållbar utveckling, och
- visa förmåga att identifiera sitt behov av ytterligare  kunskap och utveckla sin kompetens i det pedagogiska arbetet.
Självständigt arbete (examensarbete)
För grundlärarexamen med inriktning mot arbete i fritidshem  ska studenten inom ramen för kursfordringarna ha fullgjort ett  självständigt arbete (examensarbete) om minst 15 högskolepoäng  inom det fritidspedagogiska området.
För grundlärarexamen med inriktning mot arbete i förskoleklass  och grundskolans årskurs 1-3 och för grundlärarexamen med  inriktning mot arbete i grundskolans årskurs 4-6 ska studenten  inom ramen för kursfordringarna ha fullgjort ett självständigt  arbete (examensarbete) om minst 30 högskolepoäng eller två  sådana arbeten om vardera minst 15 högskolepoäng i ett eller  två av de ämnen som studeras inom respektive inriktning.
Övrigt
Av examensbeviset ska det framgå vilken inriktning studenten  har fullgjort och vilket eller vilka undervisningsämnen som  examen omfattar. Ordet undervisningsämne har samma betydelse  som i 1 kap. 4 § förordningen (2021:1335) om utbildning till  lärare och förskollärare.
För grundlärarexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
Ämneslärarexamen
Omfattning
Ämneslärarexamen ges med två inriktningar.
Ämneslärarexamen med inriktning mot arbete i grundskolans  årskurs 7-9 avläggs på avancerad nivå och uppnås efter att  studenten har fullgjort kursfordringar om 240 eller, när så  krävs, 270 högskolepoäng.
Ämneslärarexamen med inriktning mot arbete i gymnasieskolan  avläggs på avancerad nivå och uppnås efter att studenten har  fullgjort kursfordringar om 300 eller, när så krävs, 330  högskolepoäng.
Mål
För ämneslärarexamen ska studenten visa sådan kunskap och  förmåga som krävs för att självständigt arbeta som ämneslärare  i den verksamhet som utbildningen avser. Studenten ska även  visa kunskap och förmåga för annan undervisning för vilken  examen enligt gällande föreskrifter kan ge behörighet.
Kunskap och förståelse
För ämneslärarexamen oavsett inriktning ska studenten
- visa sådana kunskaper i didaktik och ämnesdidaktik inklusive  metodik som krävs för undervisning och lärande inom det eller  de ämnen som utbildningen avser och för den verksamhet i  övrigt som utbildningen avser samt visa kännedom om vuxnas  lärande,
- visa fördjupad kunskap om vetenskapsteori samt kvalitativa  och kvantitativa forskningsmetoder, och visa kunskap om  relationen mellan vetenskaplig grund och beprövad erfarenhet  och dess betydelse för yrkesutövningen,
- visa sådan kunskap om barns och ungdomars utveckling,  lärande, behov och förutsättningar som krävs för den  verksamhet som utbildningen avser,
- visa kunskap om och förståelse för sociala relationer,  konflikthantering och ledarskap,
- visa kunskap om skolväsendets organisation, relevanta  styrdokument, läroplansteori och olika pedagogisk-didaktiska  perspektiv samt visa kännedom om skolväsendets historia, och
- visa fördjupad kunskap om bedömning och betygssättning.
För ämneslärarexamen med inriktning mot arbete i årskurs 7-9  ska studenten dessutom
- visa sådana ämneskunskaper som krävs för yrkesutövningen,  inbegripet såväl överblick över ämnesstudiernas huvudområde  som fördjupade kunskaper inom vissa delar av detta område och  insikt i aktuellt forsknings- och utvecklingsarbete.
För ämneslärarexamen med inriktning mot arbete i  gymnasieskolan ska studenten dessutom
- visa sådana ämneskunskaper som krävs för yrkesutövningen,  inbegripet såväl brett kunnande inom ämnesstudiernas  huvudområde som väsentligt fördjupade kunskaper inom vissa  delar av detta område och fördjupad insikt i aktuellt  forsknings- och utvecklingsarbete.
Färdighet och förmåga
För ämneslärarexamen ska studenten
- visa fördjupad förmåga att skapa förutsättningar för alla  elever att lära och utvecklas, 
 - visa fördjupad förmåga att kritiskt och självständigt  tillvarata, systematisera och reflektera över egna och andras  erfarenheter samt relevanta forskningsresultat för att  därigenom bidra till utvecklingen av yrkesverksamheten och  kunskapsutvecklingen inom ämnen, ämnesområden och  ämnesdidaktik, 
 - visa förmåga att ta till vara elevers kunskaper och  erfarenheter för att stimulera varje elevs lärande och  utveckling, 
 - visa förmåga att tillämpa sådan didaktik och ämnesdidaktik  inklusive metodik som krävs för undervisning och lärande inom  det eller de ämnen som utbildningen avser och för den  verksamhet i övrigt som utbildningen avser, 
 - visa förmåga att självständigt och tillsammans med andra  planera, genomföra, utvärdera och utveckla undervisning och  den pedagogiska verksamheten i övrigt i syfte att på bästa  sätt stimulera varje elevs lärande och utveckling, 
 - visa förmåga att identifiera och i samverkan med andra  tillgodose elevers behov av specialpedagogiska insatser,  inbegripet specialpedagogiska insatser för elever med  neuropsykiatriska svårigheter, 
 - visa förmåga att observera, dokumentera och analysera  elevers lärande och utveckling i förhållande till  verksamhetens mål och att informera och samarbeta med elever  och deras vårdnadshavare, 
 - visa förmåga att kommunicera och förankra skolans  värdegrund, inbegripet de mänskliga rättigheterna och de  grundläggande demokratiska värderingarna, 
 - visa förmåga att förebygga och motverka diskriminering och  annan kränkande behandling av elever, 
 - visa förmåga att beakta, kommunicera och förankra ett  jämställdhets- och jämlikhetsperspektiv i den pedagogiska  verksamheten, 
 - visa förmåga att kommunicera och reflektera kring frågor  som rör identitet, sexualitet och relationer,
- visa kommunikativ förmåga i lyssnande, talande och  skrivande till stöd för den pedagogiska verksamheten,
- visa förmåga att använda och värdera läroböcker, andra  läromedel och andra lärverktyg,
- visa förmåga att säkert och kritiskt använda digitala  verktyg i den pedagogiska verksamheten och att beakta  betydelsen av olika mediers och digitala miljöers roll för  denna, och
- visa förmåga att i den pedagogiska verksamheten utveckla  färdigheter som är värdefulla för yrkesutövningen.
Värderingsförmåga och förhållningssätt
För ämneslärarexamen ska studenten
- visa självkännedom och empatisk förmåga,
- visa förmåga till ett professionellt förhållningssätt  gentemot elever och deras vårdnadshavare,
- visa förmåga att i det pedagogiska arbetet göra bedömningar  utifrån relevanta vetenskapliga, samhälleliga och etiska  aspekter med särskilt beaktande av de mänskliga rättigheterna,  i synnerhet barnets rättigheter enligt barnkonventionen, samt  en hållbar utveckling, och
- visa förmåga att identifiera sitt behov av ytterligare  kunskap och utveckla sin kompetens i det pedagogiska arbetet.
Självständigt arbete (examensarbete)
För ämneslärarexamen ska studenten inom ramen för  kursfordringarna ha fullgjort minst ett självständigt arbete 
(examensarbete) om minst 30 högskolepoäng eller minst två  sådana arbeten om vardera minst 15 högskolepoäng i ett eller  två av de ämnen som studeras inom utbildningen.
Övrigt
Av examensbeviset ska det framgå vilken inriktning studenten  har fullgjort och vilket eller vilka undervisningsämnen som  examen omfattar. Ordet undervisningsämne har samma betydelse  som i 1 kap. 4 § förordningen (2021:1335) om utbildning till  lärare och förskollärare.
För ämneslärarexamen ska också de preciserade krav gälla som  varje högskola själv bestämmer inom ramen för kraven i denna  examensbeskrivning.
EXAMINA PÅ FORSKARNIVÅ
GENERELLA EXAMINA
Licentiatexamen
Omfattning
Licentiatexamen uppnås
antingen efter att doktoranden fullgjort en utbildning om minst
 120 högskolepoäng inom ett ämne för utbildning på forskarnivå,
eller efter att doktoranden fullgjort en del om minst 120
 högskolepoäng av en utbildning som skall avslutas med
 doktorsexamen, om högskolan beslutar att en sådan
 licentiatexamen kan ges vid högskolan.
Mål
Kunskap och förståelse
För licentiatexamen skall doktoranden
- visa kunskap och förståelse inom forskningsområdet,
 inbegripet aktuell specialistkunskap inom en avgränsad del av
 detta samt fördjupad kunskap i vetenskaplig metodik i allmänhet
 och det specifika forskningsområdets metoder i synnerhet.
Färdighet och förmåga
För licentiatexamen skall doktoranden
- visa förmåga att kritiskt, självständigt och kreativt och med
 vetenskaplig noggrannhet identifiera och formulera
 frågeställningar, att planera och med adekvata metoder
 genomföra ett begränsat forskningsarbete och andra
 kvalificerade uppgifter inom givna tidsramar och därigenom
 bidra till kunskapsutvecklingen samt att utvärdera detta
 arbete,
- visa förmåga att i såväl nationella som internationella
 sammanhang muntligt och skriftligt klart presentera och
 diskutera forskning och forskningsresultat i dialog med
 vetenskapssamhället och samhället i övrigt, och
- visa sådan färdighet som fordras för att självständigt delta
 i forsknings- och utvecklingsarbete och för att självständigt
 arbeta i annan kvalificerad verksamhet.
Värderingsförmåga och förhållningssätt
För licentiatexamen skall doktoranden
- visa förmåga att göra forskningsetiska bedömningar i sin egen
 forskning,
- visa insikt om vetenskapens möjligheter och begränsningar,
 dess roll i samhället och människors ansvar för hur den
 används, och
- visa förmåga att identifiera sitt behov av ytterligare
 kunskap och att ta ansvar för sin kunskapsutveckling.
Vetenskaplig uppsats
För licentiatexamen skall doktoranden ha fått en vetenskaplig
 uppsats om minst 60 högskolepoäng godkänd.
Övrigt
För licentiatexamen med en viss inriktning skall också de
 preciserade krav gälla som varje högskola själv bestämmer inom
 ramen för kraven i denna examensbeskrivning.
Doktorsexamen
Omfattning
Doktorsexamen uppnås efter att doktoranden fullgjort en utbildning om 240 högskolepoäng inom ett ämne för utbildning på forskarnivå.
Mål
Kunskap och förståelse
För doktorsexamen ska doktoranden
- visa brett kunnande inom och en systematisk förståelse av forskningsområdet samt djup och aktuell specialistkunskap inom en avgränsad del av forskningsområdet, och
- visa förtrogenhet med vetenskaplig metodik i allmänhet och med det specifika forskningsområdets metoder i synnerhet.
Färdighet och förmåga
För doktorsexamen ska doktoranden
- visa förmåga till vetenskaplig analys och syntes samt till självständig kritisk granskning och bedömning av nya och komplexa företeelser, frågeställningar och situationer,
- visa förmåga att kritiskt, självständigt, kreativt och med vetenskaplig noggrannhet identifiera och formulera frågeställningar samt att planera och med adekvata metoder bedriva forskning och andra kvalificerade uppgifter inom givna tidsramar och att granska och värdera sådant arbete,
- med en avhandling visa sin förmåga att genom egen forskning väsentligt bidra till kunskapsutvecklingen,
- visa förmåga att i såväl nationella som internationella sammanhang muntligt och skriftligt med auktoritet presentera och diskutera forskning och forskningsresultat i dialog med vetenskapssamhället och samhället i övrigt,
- visa förmåga att identifiera behov av ytterligare kunskap, och
- visa förutsättningar för att såväl inom forskning och utbildning som i andra kvalificerade professionella sammanhang bidra till samhällets utveckling och stödja andras lärande.
Värderingsförmåga och förhållningssätt
För doktorsexamen ska doktoranden
- visa intellektuell självständighet och vetenskaplig redlighet samt förmåga att göra forskningsetiska bedömningar, och
- visa fördjupad insikt om vetenskapens möjligheter och begränsningar, dess roll i samhället och människors ansvar för hur den används.
Vetenskaplig avhandling (doktorsavhandling)
För doktorsexamen ska doktoranden ha fått en vetenskaplig avhandling (doktorsavhandling) om minst 120 högskolepoäng godkänd.
Övrigt
För doktorsexamen med en viss inriktning ska också de preciserade krav gälla som varje högskola själv bestämmer inom ramen för kraven i denna examensbeskrivning.
KONSTNÄRLIGA EXAMINA
Konstnärlig licentiatexamen
Omfattning
Konstnärlig licentiatexamen uppnås
antingen efter att doktoranden fullgjort en utbildning om minst 120 högskolepoäng inom ett ämne för utbildning på forskarnivå,
eller efter att doktoranden fullgjort en del om minst 120 högskolepoäng av en utbildning som ska avslutas med konstnärlig doktorsexamen, om högskolan beslutar att en sådan konstnärlig licentiatexamen kan ges vid högskolan.
Mål
Kunskap och förståelse
För konstnärlig licentiatexamen ska doktoranden
- visa kunskap och förståelse inom forskningsområdet, inbegripet aktuell specialistkunskap inom sitt konstnärliga område samt visa kunskap om konstnärliga forskningsmetoder i allmänhet och det specifika forskningsområdets metoder i synnerhet.
Färdighet och förmåga
För konstnärlig licentiatexamen ska doktoranden
- visa skapande förmåga inom sitt konstnärliga område,
- visa förmåga att kritiskt, självständigt och kreativt och med forskningsmässig noggrannhet identifiera och formulera konstnärliga frågeställningar, att planera och med adekvata metoder genomföra ett konstnärligt forskningsprojekt och andra kvalificerade konstnärliga uppgifter inom givna tidsramar och därigenom bidra till kunskapsutvecklingen samt att utvärdera detta arbete,
- visa förmåga att i såväl nationella som internationella sammanhang muntligt och skriftligt eller på annat sätt klart presentera och diskutera forskning och forskningsresultat i dialog med forskarsamhället och samhället i övrigt, och
- visa sådan färdighet som krävs för att självständigt delta i forskningsoch utvecklingsarbete och för att självständigt arbeta i annan kvalificerad verksamhet.
Värderingsförmåga och förhållningssätt
För konstnärlig licentiatexamen ska doktoranden
- visa förmåga att göra forskningsetiska bedömningar i sin egen forskning,
- visa insikt om konstens möjligheter och begränsningar, dess roll i samhället och människors ansvar för hur den används, och
- visa förmåga att identifiera sitt behov av ytterligare kunskap och att ta ansvar för sin konstnärliga utveckling.
Dokumenterat konstnärligt forskningsprojekt
För konstnärlig licentiatexamen ska doktoranden ha fått ett dokumenterat konstnärligt forskningsprojekt om minst 60 högskolepoäng godkänt.
Övrigt
För konstnärlig licentiatexamen med en viss inriktning ska också de preciserade krav gälla som varje högskola själv bestämmer inom ramen för kraven i denna examensbeskrivning.
Konstnärlig doktorsexamen
Omfattning
Konstnärlig doktorsexamen uppnås efter att doktoranden fullgjort en utbildning om 240 högskolepoäng inom ett ämne för utbildning på forskarnivå.
Mål
Kunskap och förståelse
För konstnärlig doktorsexamen ska doktoranden
- visa brett kunnande inom och en systematisk förståelse av forskningsområdet samt djup och aktuell specialistkunskap inom sitt konstnärliga område, och
- visa förtrogenhet med konstnärliga forskningsmetoder i allmänhet och med det specifika forskningsområdets metoder i synnerhet.
Färdighet och förmåga
För konstnärlig doktorsexamen ska doktoranden
- visa skapande förmåga inom sitt konstnärliga område,
- visa förmåga till konstnärlig analys och syntes samt till självständig kritisk granskning och bedömning av nya och komplexa företeelser, frågeställningar och situationer,
- visa förmåga att kritiskt, självständigt, kreativt och med forskningsmässig noggrannhet identifiera och formulera konstnärliga frågeställningar samt att planera och med adekvata metoder bedriva forskning och andra kvalificerade konstnärliga uppgifter inom givna tidsramar och att granska och värdera sådant arbete,
- med ett dokumenterat konstnärligt forskningsprojekt visa sin förmåga att genom egen forskning väsentligt bidra till kunskapsutvecklingen,
- visa förmåga att i såväl nationella som internationella sammanhang muntligt och skriftligt med auktoritet presentera och diskutera forskning och forskningsresultat i dialog med forskarsamhället och samhället i övrigt,
- visa förmåga att identifiera behov av ytterligare kunskap, och
- visa förutsättningar för att såväl inom forskning och utbildning som i andra kvalificerade professionella sammanhang bidra till samhällets utveckling och stödja andras lärande.
Värderingsförmåga och förhållningssätt
För konstnärlig doktorsexamen ska doktoranden
- visa intellektuell självständighet, konstnärlig integritet och forskningsmässig redlighet samt förmåga att göra forskningsetiska bedömningar, och
- visa fördjupad insikt om konstens möjligheter och begränsningar, dess roll i samhället  och människors ansvar för hur den används.
Dokumenterat konstnärligt forskningsprojekt (doktorsavhandling)
För konstnärlig doktorsexamen ska doktoranden ha fått ett dokumenterat konstnärligt forskningsprojekt (doktorsavhandling)
om minst 120 högskolepoäng godkänt.
Övrigt
För konstnärlig doktorsexamen med en viss inriktning ska också de preciserade krav gälla som varje högskola själv bestämmer inom ramen för kraven i denna examensbeskrivning.
Förordning (2024:166).
Bilaga 3
PLATSFÖRDELNING PÅ GRUNDVAL AV BETYG OCH MERITVÄRDERING AV  BETYG
I denna bilaga finns det enligt 7 kap. 13 § andra stycket och 
18 § första stycket vissa bestämmelser om hur platser ska  fördelas vid urval på grundval av betyg och hur betyg ska  värderas.
Med betyg från gymnasieskolan avses i fråga om platsfördelning  på grundval av betyg i denna bilaga även betyg från  Europaskolan (European baccalaureate) och utbildning som leder  fram till International Baccalaureate.
Universitets- och högskolerådet får meddela föreskrifter i  övrigt om meritvärdering av betyg från Europaskolan (European  baccalaureate) och utbildning som leder fram till  International Baccalaureate samt om hur sådana betyg ska ge  meritpoäng.
Platsfördelning på grundval av betyg
1. Vid urval på grundval av betyg enligt 7 kap. 13 § första  stycket 1 ska platserna fördelas i förhållande till antalet  behöriga sökande i en betygsgrupp som indelas i I och II  respektive i en folkhögskolegrupp enligt följande.
Betygsgrupp:
I. sökande med
- betyg från gymnasieskolan,
- betyg från kommunal vuxenutbildning på gymnasial nivå, om  minst två
tredjedelar av gymnasiepoängen avser sådan utbildning, och
- betyg från gymnasieskolans yrkesprogram som lett till en  yrkesexamen i kombination med sådana betyg från kommunal  vuxenutbildning på gymnasial nivå som ger grundläggande  behörighet till utbildning som påbörjas på grundnivå,
II. sökande med
- betyg från gymnasieskolan i kombination med betyg från  kommunal vuxenutbildning på gymnasial nivå eller i kombination  med betyg förvärvade genom prövning i gymnasieskolan av den  som inte är elev där eller, i fråga om betyg från  gymnasieskolans yrkesprogram som lett till en yrkesexamen, i  kombination med sådana betyg från kommunal vuxenutbildning på  gymnasial nivå som leder till mer än grundläggande behörighet  till utbildning som påbörjas på grundnivå, om betyg från  kommunal vuxenutbildning på gymnasial nivå eller betyg  förvärvade genom prövning i gymnasieskolan tillsammans eller  var för sig utgör mindre än två tredjedelar av  gymnasiepoängen, och
- betyg från gymnasieskolan eller kommunal vuxenutbildning på  gymnasial nivå i kombination med resultat från utbildning  enligt förordningen (2018:1519) om behörighetsgivande och  högskoleintroducerande utbildning eller i kombination med  intyg enligt den upphävda förordningen (2007:432) om  behörighetsgivande förutbildning vid universitet och högskolor  eller i kombination med dokumenterat studieresultat från  folkhögskola.
Folkhögskolegrupp:
sökande med studieomdöme från folkhögskola.
2. Sedan platserna har fördelats i respektive grupp ska  platserna i betygsgruppen fördelas i förhållande till antalet  behöriga sökande i I respektive II.
Därefter ska antalet platser i II reduceras med en tredjedel.  Denna andel ska tillföras I.
Meritvärdering av betyg
3. Meritvärdering ska göras i två steg. Först meritvärderas de  betyg som den sökande åberopar för behörighet och de betyg på  sådana särskilt meriterande nivåer som enligt 7 ska  meritvärderas enligt 4 och 5. Därefter ska poäng för de nivåer  som är särskilt meriterande enligt 8 läggas till.
Sökande med gymnasieexamen från gymnasieskolan
Siffervärde
4. Betygen i de ämnen som ingår i ett program från  gymnasieskolan ska ges följande siffervärden:
F 	0
E 	10,0
D 	12,5
C 	15,0
B 	17,5
A 	20,0
Betygsvärde
5. Siffervärdet för varje betyg ska multipliceras med det  antal gymnasiepoäng som det betyget omfattar, varvid ett  betygsvärde fås.
Vid uträkning av ett betygsvärde ska betyg i ett ämne ersättas  av ett betyg som den sökande har i samma eller motsvarande  ämne, om sistnämnda betyg avser motsvarande nivå i ämnet och  har ett högre siffervärde samt omfattar minst samma antal  gymnasiepoäng. När ett betyg ersätts av ett annat betyg ska  det sistnämna betyget ges samma omfattning som det betyg som  ersätts.
Sammanlagt betygsvärde och jämförelsetal
6. Det sammanlagda betygsvärdet för alla betyg i de ämnen på  de nivåer som ingår i ett fullständigt program från  gymnasieskolan ska divideras med 2 400, varvid ett  jämförelsetal fås.
Om det fullständiga programmet omfattar mer än 2 500  gymnasiepoäng ska det sammanlagda betygsvärdet divideras med  det antal gymnasiepoäng som ingår i de ämnen som en examen  omfattar.
Jämförelsetalet ska anges med två decimaler.
Betyg i ämnen på nivåer som ger behörighet eller är särskilt  meriterande
7. Betyg i ämnen på nivåer som inte ingår i ett fullständigt  program från gymnasieskolan ska meritvärderas enligt 4 och 5  om nivåerna
1. krävs för grundläggande behörighet till högskoleutbildning  som påbörjas på grundnivå,
2. krävs för sådan behörighet som avses i 7 kap. 9 §, eller
3. är särskilt meriterande nivåer som avses i 7 kap. 18 § och  ger meritpoäng enligt 8.
Det sammanlagda betygsvärdet ska, för att få jämförelsetalet,  i stället för att göra som det som anges i 6, divideras med  det samlade antal gymnasiepoäng som har legat till grund för  meritvärderingen.
Meritpoäng
8. Sedan jämförelsetalet har räknats ut ska godkända betyg på  sådana särskilt meriterande nivåer som anges i 7 kap. 18 §  tillgodoräknas som meritpoäng.
Högst två och en halv (2,5) meritpoäng får adderas till  jämförelsetalet, varav högst en och en halv (1,5) meritpoäng  får avse moderna språk och svenskt teckenspråk för hörande,  högst en (1,0) meritpoäng får avse engelska och högst en och  en halv (1,5) meritpoäng får avse matematik, matematik -  fortsättning, matematik - fördjupning, matematik -  specialisering B och matematik - specialisering C.
Godkända betyg på nivåer som är särskilt meriterande ger  meritpoäng enligt följande:
a) nivå 1 i moderna språk - fortsättning eller nivå 1 i  svenskt teckenspråk för hörande - fortsättning ger en halv 
(0,5) meritpoäng,
b) nivå 2 i moderna språk - fortsättning eller nivå 2 i  svenskt teckenspråk för hörande - fortsättning ger en (1,0)  meritpoäng, om den nivå som avses i a utgör krav på särskild  behörighet, och i annat fall en och en halv (1,5) meritpoäng,
c) nivå 1 i moderna språk - fördjupning eller på nivå 1 i  svenskt teckenspråk för hörande - fördjupning ger en halv 
(0,5) meritpoäng,
d) nivå 1 i moderna språk - grund i ytterligare ett språk  eller nivå 1 i svenskt teckenspråk för hörande - grund ger en  halv (0,5) meritpoäng, om den sökande har fått meritpoäng för  moderna språk - fortsättning enligt b,
e) nivå 1 i moderna språk - grund ger en halv (0,5)  meritpoäng, om den sökande har fått meritpoäng för svenskt  teckenspråk för hörande - fortsättning enligt b,
f) nivå 3 i engelska ger en (1,0) meritpoäng,
g) nivå 2 i matematik ger en halv (0,5) meritpoäng,
h) nivå 1 i matematik - fortsättning ger en halv (0,5)  meritpoäng,
i) nivå 2 i matematik - fortsättning ger en halv (0,5)  meritpoäng, om den nivå som avses i h utgör krav på särskild  behörighet, och i annat fall en (1,0) meritpoäng,
j) matematik - fördjupning ger en (1,0) meritpoäng,
k) matematik - specialisering B ger en halv (0,5) meritpoäng  om det endast finns krav på grundläggande behörighet eller om  matematik nivå 2 eller matematik - fortsättning nivå 1 utgör  krav på särskild behörighet,
l) matematik - specialisering C ger en halv (0,5) meritpoäng.
Sökande med gymnasieexamen från kommunal vuxenutbildning på  gymnasial nivå
9. Det som anges i 4, 5, 7 och 8 gäller också sökande med  examen från kommunal vuxenutbildning på gymnasial nivå.
För att få ett jämförelsetal ska det sammanlagda betygsvärdet  divideras med det antal gymnasiepoäng som ingår i examen, dock  med lägst 2 300. Förordning (2024:914).
Bilaga 4
OMFATTNINGEN AV VISSA UTBILDNINGAR
I denna bilaga anges enligt 6 kap. 17 a § det minsta antal  timmar utbildning enligt yrkeskvalifikationsdirektivet som  utbildning som leder till vissa yrkesexamina ska omfatta,  varvid en timme ska avse en tidsperiod om 45 minuter.
Utbildning	        Minsta antal timmar
barnmorska	        3 000 timmar utbildning
sjuksköterska	        4 600 timmar, varav minst en tredjedel
teoretisk utbildning och minst hälften
klinisk utbildning
tandläkare	        5 000 timmar teoretisk och praktisk
utbildning
läkare	                5 500 timmar teoretisk och praktisk
utbildning
Förordning (2023:34).
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.