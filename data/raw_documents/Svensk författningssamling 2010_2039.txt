Title: Gymnasieförordning (2010:2039)
SFS Number: Svensk författningssamling 2010:2039
URL: https://www.riksdagen.se/sv/dokument-och-lagar/dokument/svensk-forfattningssamling/gymnasieforordning-20102039_sfs-2010-2039/
Source Link: http://rkrattsbaser.gov.se/sfst?bet=2010:2039
Amendment Register Link: http://rkrattsbaser.gov.se/sfsr?bet=2010:2039
Ministry/Authority: Utbildningsdepartementet
Issued: 2010-12-22
Metadata: {"Utfärdad": "2010-12-22", "Ändrad": "t.o.m. SFS 2024:1038"}

==================================================

Gymnasieförordning (2010:2039)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2010:2039
Departement/myndighet
:   
Utbildningsdepartementet
Utfärdad
:   
2010-12-22
Ändrad
:   
t.o.m. SFS 2024:1038
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Huvudmän
3 kap. Lärotider
4 kap. Utbildningens innehåll och omfattning
4 a kap. Fjärrundervisning
4 b kap. Distansundervisning
5 kap. Avvikelser inom de nationella programmen
6 kap. Introduktionsprogram
7 kap. Behörighet, urval och förfarandet vid antagning
8 kap. Betyg, gymnasieexamen och prövning
9 kap. Stödåtgärder
10 kap. Utbildning för döva och hörselskadade
11 kap. Utbildning för svårt rörelsehindrade ungdomar (Rh-
12 kap. Elever
13 kap. Bidrag till huvudmän för fristående gymnasieskolor och  anpassade gymnasieskolor
13 a kap. Utbildning vid särskilda ungdomshem
14 kap. Övriga bestämmelser
15 kap. Ny beteckning 14 kap. genom förordning (2012:402).
Övergångsbestämmelser
1 kap. Inledande bestämmelser
Förordningens innehåll
1 §
I denna förordning finns följande kapitel:
- inledande bestämmelser (1 kap.),
- huvudmän (2 kap.),
- lärotider (3 kap.),
- utbildningens innehåll och omfattning (4 kap.),
- fjärrundervisning (4 a kap.),
- distansundervisning (4 b kap.),
- avvikelser inom de nationella programmen (5 kap.),
- introduktionsprogram (6 kap.),
- behörighet, urval och förfarandet vid antagning (7 kap.),
- betyg, gymnasieexamen och prövning (8 kap.),
- stödåtgärder (9 kap.),
- utbildning för döva och hörselskadade (10 kap.),
- utbildning för svårt rörelsehindrade ungdomar (Rh-anpassad  utbildning) (11 kap.),
- elever (12 kap.),
- bidrag till huvudmän för fristående gymnasieskolor och  anpassade gymnasieskolor (13 kap.),
- utbildning för elever vid särskilda ungdomshem (13 a kap.),  och
- övriga bestämmelser (14 kap.).
Förordning (2022:1617).
Bestämmelser om vidareutbildningen i form av ett fjärde tekniskt år
2 §
Bestämmelser om vidareutbildningen i form av ett fjärde tekniskt år finns i förordningen (2014:854) om vidareutbildning i form av ett fjärde tekniskt år och statsbidrag för sådan utbildning. Förordning (2014:860).
Definitioner
3 §
I förordningen avses med
- arbetsplatsförlagt lärande: lärande på ett program som  genomförs på en eller flera arbetsplatser utanför skolan,
- fullständigt program: betyg i ämnen och på ett  gymnasiearbete eller gymnasiearbete i anpassad gymnasieskola i  en omfattning om 2 500-2 800 gymnasiepoäng eller 2 500  gymnasiepoäng i anpassad gymnasieskola enligt en individuell  studieplan,
- garanterad undervisningstid: den minsta undervisningstid i  timmar som eleverna ska erbjudas enligt 16 kap. 18 §, 17 kap. 
6 § eller 19 kap. 20 § skollagen (2010:800),
- gymnasial lärlingsutbildning: utbildning som börjar det  första, andra eller tredje läsåret inom ett yrkesprogram i  gymnasieskolan eller det första, andra, tredje eller fjärde  läsåret inom ett nationellt program i anpassade gymnasieskolan  och som till mer än hälften genomförs på en eller flera  arbetsplatser utanför skolan,
- gymnasiearbete: en uppgift om 100 gymnasiepoäng som eleverna  genomför inom ramen för examensmålen,
- gymnasiearbete i anpassad gymnasieskola: en uppgift om 
100 gymnasiepoäng i anpassad gymnasieskola som eleverna  genomför inom ramen för programmålen,
- gymnasiegemensamma ämnen: de ämnen som ska ingå i nationella  program i gymnasieskolan i den omfattning som framgår av  bilaga 2 till skollagen,
- gymnasiegemensamma ämnen i anpassad gymnasieskola: de ämnen  som ska ingå i nationella program i anpassade gymnasieskolan i  den omfattning som framgår av bilaga 4 till skollagen,
- gymnasiepoäng: ett mått på studieomfattningen av en nivå i  ett ämne i gymnasieskolan eller gymnasiearbetet,
- gymnasiepoäng i anpassad gymnasieskola: ett mått på  studieomfattningen av en nivå i ett ämne i anpassade  gymnasieskolan eller gymnasiearbetet i anpassad gymnasieskola,
- karaktärsämnen: de ämnen genom vilka ett program får sin  karaktär,
- moderna språk: språkämnen där elever får undervisning i ett  språk som inte är svenska, engelska, ett klassiskt språk eller  teckenspråk,
- modersmålsämne: ett språkämne som elever får undervisning i  inom ramen för modersmålsundervisningen,
- nationella programråd: de nationella programråd för  gymnasial yrkesutbildning som Statens skolverk ska ansvara för  enligt 10 § förordningen (2015:1047) med instruktion för  Statens skolverk,
- nivå i ett ämne: del av ett ämne, efter vilken det ska  sättas betyg enligt 15 kap. 22 § eller 18 kap. 22 § skollagen,
- programfördjupning: sådana ämnen eller nivåer i ämnen som  inom examensmålen eller programmålen kompletterar de  gymnasiegemensamma ämnena eller de gymnasiegemensamma ämnena i  anpassad gymnasieskola och de programgemensamma ämnena och som  Skolverket meddelat föreskrifter om enligt 4 kap. 5 §,
- programgemensamma ämnen: sådana ämnen eller nivåer i ämnen  som ska ingå i ett nationellt program och som inte ska läsas  inom ramen för de gymnasiegemensamma ämnena eller de  gymnasiegemensamma ämnena i anpassad gymnasieskola,
- riksrekryterande utbildning: en utbildning i en  gymnasieskola eller anpassad gymnasieskola med offentlig  huvudman som sökande från hela landet ska tas emot till i  första hand,
- studieväg: det program, och i förekommande fall den  inriktning, den gymnasiala lärlingsutbildning eller den  särskilda variant som eleven går på,
- särskild variant: en utbildning som enligt 5 kap. 1 § får  avvika från vad som annars gäller för nationella program,
- yrkesutgång: en benämning av en viss yrkeskompetens som en  kombination av vissa nivåer i ett eller flera ämnen inom  yrkesprogrammens programfördjupning leder till,
- yrkesämnen: yrkesinriktade karaktärsämnen.
Förordning (2023:654).
Läroplan
3 a §
För gymnasieskolan gäller en läroplan enligt 1 kap. 11 §
första stycket skollagen (2010:800).
Läroplanen finns i förordningen om läroplan för gymnasieskolan. Den kompletteras av examensmål för gymnasieskolans nationella program och av ämnesplaner.
Förordning (2011:1045).
Ämnesplaner
4 §
I 16 kap. 21 § och 19 kap. 22 § skollagen (2010:800) anges  att det för varje ämne ska finnas en ämnesplan. I dessa  paragrafer anges också att flera ämnen får ha en gemensam  ämnesplan om det finns särskilda skäl. Ämnesplanen ska ge  läraren och eleverna utrymme att själva planera  undervisningen.
Av ämnesplanen ska följande framgå:
1. ämnets syfte,
2. den eller de nivåer som ämnet består av,
3. det centrala innehållet för varje nivå,
4. antalet gymnasiepoäng eller gymnasiepoäng i anpassad  gymnasieskola som varje nivå omfattar, och
5. betygskriterierna för ämnet.
Förutom när det gäller de gymnasiegemensamma ämnena får  Statens skolverk meddela ytterligare föreskrifter om  ämnesplaner. Sådana föreskrifter får innebära att vissa ämnen  eller nivåer i ämnen bara får anordnas på vissa utbildningar.
Förordning (2023:654).
5 §
Föreskrifter om ämnesplaner för yrkesämnen i gymnasieskolan ska meddelas efter samråd med ett nationellt programråd. Förordning (2012:402).
Ämnesområdesplaner
5 a §
Enligt 19 kap. 22 § skollagen (2010:800) ska det för  varje ämnesområde i anpassade gymnasieskolan finnas en  ämnesområdesplan. Den ska ge utrymme för läraren och eleverna  att själva planera undervisningen.
Av ämnesområdesplanen ska följande framgå:
1. ämnesområdets syfte,
2. ämnesområdets centrala innehåll, och
3. ämnesområdets kriterier för bedömning av kunskaper.
Statens skolverk får meddela ytterligare föreskrifter om  ämnesområdesplaner. Förordning (2022:1617).
Nya ämnen och nivåer i ämnen
6 §
En huvudman eller annan intressent får ansöka hos Statens  skolverk om ett nytt ämne eller en ny nivå i ett befintligt  ämne. En ny nivå i ett befintligt ämne ska ge kunskaper i det  befintliga ämnet. Förordning (2023:654).
Individuell studieplan
7 §
En elevs individuella studieplan ska innehålla följande  uppgifter:
1. vilken studieväg eleven går på,
2. de ämnen och nivåer i dessa ämnen eller de ämnesområden som  eleven har valt eller valt bort,
3. övriga ämnen och de nivåer i dessa ämnen som ingår i  elevens program eller övriga ämnesområden som ingår i elevens  program,
4. om eleven följer ett utökat program och i så fall vilka  nivåer i vilka ämnen som ligger utanför det fullständiga  programmet,
5. om eleven följer ett reducerat program och i så fall i  vilken omfattning samt om möjligt vilka nivåer i vilka ämnen  som har tagits bort,
6. om eleven följer ett individuellt anpassat program och i så  fall vilka nivåer i vilka ämnen som har bytts ut,
7. när det är aktuellt, elevens studier i grundskolans ämnen,  och
8. om eleven får fjärrundervisning och i så fall i vilken  utsträckning.
Om eleven går ett introduktionsprogram i gymnasieskolan ska  den individuella studieplanen dessutom innehålla uppgifter om
1. utbildningens mål och längd,
2. delar av nivåer i ämnen, annan yrkesinriktad utbildning,  praktik och andra insatser som är gynnsamma för elevens  kunskapsutveckling och som är avsedda att ingå i utbildningen,  och
3. när det är aktuellt, det yrkesområde som utbildningen  inriktas mot. Förordning (2023:654).
Lokala programråd
8 §
För yrkesprogrammen i gymnasieskolan ska det finnas ett eller flera lokala programråd för samverkan mellan skola och arbetsliv. Förordning (2012:402).
Undantag från krav på samverkan mellan kommuner
9 §
I 2 kap. 2 a § skollagen (2010:800) finns bestämmelser om  att varje kommun ska samverka med minst två andra kommuner om  vissa uppgifter i gymnasieskolan och att sådan samverkan ska  ske genom ett avtal (primärt samverkansavtal). En kommun får  dock ingå ett primärt samverkansavtal med endast en annan  kommun, om erbjudande av utbildning i ett avtal som omfattar  minst tre kommuner skulle innebära att en väsentlig andel av  de personer som ska ta del av utbildningarna får en resväg med  allmänna kommunikationer mellan hemorten och utbildningsorten  som normalt är mer än två timmar i vardera riktningen. De båda  kommuner som har ingått ett sådant avtal bildar ett primärt  samverkansområde. Förordning (2022:1092).
10 §
Kravet på att samverka med minst två andra kommuner  enligt 2 kap. 2 a § skollagen (2010:800) gäller inte Gotlands  kommun. Kommunen får ingå sekundära samverkansavtal om  erbjudande av utbildning. Förordning (2022:1092).
2 kap. Huvudmän
Godkännande som enskild huvudman
1 §
En ansökan om godkännande som enskild huvudman för en viss  utbildning i gymnasieskolan eller anpassade gymnasieskolan ska  ha kommit in till Statens skolinspektion senast den 31 januari  kalenderåret innan utbildningen ska starta.
Första stycket gäller inte om det finns särskilda skäl med  hänsyn till elevers möjlighet att fullfölja sin utbildning.
Förordning (2022:1617).
2 §
När Statens skolinspektion handlägger ärenden om godkännande enligt 1 § ska den kommun där utbildningen ska bedrivas ges tillfälle att yttra sig. Även de närliggande kommuner som kan antas bli berörda av ansökan ska ges tillfälle att yttra sig.
När en kommun yttrar sig bör den bifoga en konsekvensbeskrivning till sitt yttrande.
3 §
Beslut i ett ärende som avses i 1 § första stycket ska om möjligt fattas före den 1 oktober kalenderåret innan utbildningen ska starta. Ett ärende enligt 1 § andra stycket ska prövas skyndsamt. Förordning (2014:1028).
3 a §
När en enskild huvudman har godkänts för en utbildning ska utbildningen starta senast vid början av det läsår som inleds två år efter godkännandet. Förordning (2014:1028).
4 §
Ansökan om godkännande som enskild huvudman för  gymnasieskola eller anpassad gymnasieskola ska innehålla  uppgift om
- vilket nationellt program och, i förekommande fall, vilken  nationell inriktning huvudmannen vill anordna, och
- huruvida huvudmannen vill anordna en särskild variant,  avvikelse i form av riksrekryterande utbildning,  riksrekryterande idrottsutbildning vid riksidrottsgymnasium  eller nationellt godkänd idrottsutbildning.
Någon särskild ansökan om att få anordna en särskild variant,  avvikelse i form av riksrekryterande utbildning,  idrottsutbildning vid riksidrottsgymnasium eller nationellt  godkänd idrottsutbildning ska inte ges in till Statens  skolverk. Förordning (2022:1617).
5 §
Om huvudmannen ansöker om att anordna en särskild variant, avvikelse i form av s.k. riksrekryterande utbildning, idrottsutbildning vid riksidrottsgymnasium eller nationellt godkänd idrottsutbildning ska Statens skolinspektion skicka ansökan till Statens skolverk för bedömning av om utbildningen ska godkännas som en sådan utbildning.
Skolverket beslutar i fråga om godkännande av sådana utbildningar som avses i första stycket. Beslutet ska skickas till huvudmannen och Skolinspektionen.
6 §
Efter Statens skolverks prövning enligt 5 § ska Statens skolinspektion pröva om huvudmannen ska godkännas. I de fall Skolverket har godkänt utbildningen som en särskild variant, avvikelse i form av s.k. riksrekryterande utbildning eller idrottsutbildning vid riksidrottsgymnasium och beslutat om ett belopp enligt 5 kap. 11 §, 18 § eller 25 § tredje stycket ska bidragets grundbelopp fastställas till det belopp som Skolverket har beslutat om.
Oberoende av om Skolverket godkänt utbildningen som särskild variant, avvikelse i form av s.k. riksrekryterande utbildning eller nationellt godkänd idrottsutbildning ska Skolinspektionen fatta beslut enligt 3 §, om ansökan avser en ny utbildning.
7 §
Avgift för en ansökan till Statens skolinspektion om  godkännande av en enskild som huvudman ska betalas med  följande belopp:
Ärendeslag				Avgift kronor
Ansökan om nyetablering av
fristående skola	                75 000
Ansökan om utökning av befintligt  godkännande som inte endast  innefattar avvikelse enligt 5 kap.
inom de nationella programmen	        65 000
Ansökan om utökning av befintligt  godkännande som endast innefattar  avvikelse enligt 5 kap. inom de
nationella programmen	                20 000
Förordning (2022:1555).
3 kap. Lärotider
Läsår och skolarbetets förläggning
1 §
Läsåret ska omfatta 40 veckor och ha minst 178 skoldagar och minst 12 lovdagar. Utöver skol- och lovdagarna får det inom läsåret läggas ut högst fem studiedagar för personalen.
2 §
Läsåret ska börja i augusti och sluta senast i juni.
Huvudmannen får för en viss utbildning besluta om andra tider om utbildningsinslag förutsätter andra läsårstider. Dagarna för höst- och vårterminens början och slut beslutas av huvudmannen.
Huvudmannen ska vid beslut enligt första stycket beakta om det finns elever som påbörjar grundutbildning som är längre än 60 dagar enligt lagen (1994:1809) om totalförsvarsplikt.
3 §
Elevernas skolarbete ska förläggas måndag-fredag och  vara så jämnt fördelat över dessa dagar som möjligt.  Skolarbetet ska även förläggas så att eleverna så långt som  möjligt får sammanhållna skoldagar. Skoldagarna ska vara så  jämnt fördelade över läsåret som möjligt.
När skolarbetet förläggs till en arbetsplats utanför skolan  ska den arbetstid som gäller på arbetsplatsen tillämpas, om  inte rektorn beslutar annat. För minderåriga elever som  genomgår utbildning på en arbetsplats tillämpas föreskrifter  som Arbetsmiljöverket har meddelat om arbetstid för  minderåriga. Förordning (2018:1328).
3 a §
I gymnasieskolan får huvudmannen besluta om andra  lärotider för en elev än de som anges i 1-3 §§, om eleven  deltar i en eller flera kurser vid en högskola.
Förordning (2024:676).
Schema
4 §
För läsåret eller för kortare tid ska det finnas ett schema som innehåller uppgifter om samtliga undervisningspass och lärare.
Friluftsverksamhet
5 §
Utöver ämnet idrott och hälsa ska det anordnas idrotts- och friluftsverksamhet som ska bedrivas under lärares ledning.
4 kap. Utbildningens innehåll och omfattning
Nationella program
1 §
Ett nationellt program inom gymnasieskolan består av
1. gymnasiegemensamma ämnen,
2. karaktärsämnen i form av
a) programgemensamma ämnen,
b) i förekommande fall för inriktningen gemensamma ämnen, och
c) programfördjupning,
3. ämnen inom det individuella valet, och
4. gymnasiearbete.
Bestämmelser om utbildningens omfattning finns i bilaga 2 till  skollagen (2010:800) och i bilaga 1 till denna förordning.  Förordning (2023:654).
1 a §
På humanistiska programmets inriktning språk får som  språkämne erbjudas
1. engelska,
2. klassisk grekiska - språk och kultur,
3. latin - språk och kultur,
4. moderna språk,
5. modersmålsämnen,
6. svenskt teckenspråk för hörande - nybörjare,
7. svenskt teckenspråk för hörande - grund,
8. svenskt teckenspråk för hörande - fortsättning, och
9. svenskt teckenspråk för hörande - fördjupning.
På naturvetenskapsprogrammets inriktning naturvetenskap och  samhälle får som naturvetenskapligt ämne erbjudas
1. biologi,
2. bioteknik,
3. fysik,
4. fysik -fördjupning, eller
5. kemi.  Förordning (2023:654).
1 b §
Statens skolverk får meddela ytterligare föreskrifter om  vilka ämnen och vilka nivåer i dessa ämnen som ska ingå i  respektive program i gymnasieskolan och i de nationella  inriktningarna. Förordning (2023:654).
1 c §
Ett nationellt program inom anpassade gymnasieskolan  består av
1. gymnasiegemensamma ämnen i anpassad gymnasieskola,
2. karaktärsämnen i form av
a) programgemensamma ämnen, och
b) programfördjupning, och
3. ämnen inom det individuella valet, och
4. gymnasiearbete i anpassad gymnasieskola.
Bestämmelser om utbildningens omfattning finns i bilaga 4 till  skollagen (2010:800) och i bilaga 2 till denna förordning.
Statens skolverk får meddela ytterligare föreskrifter om vilka  ämnen och vilka nivåer i dessa ämnen som ska ingå i respektive  program. Förordning (2023:654).
Nationella inriktningar
2 §
De nationella inriktningarna i gymnasieskolan framgår av  bilaga 1.
De nationella inriktningarna inom estetiska programmet,  frisör- och stylistprogrammet, industritekniska programmet och  naturbruksprogrammet får börja det första läsåret. Övriga  inriktningar får börja det andra eller tredje läsåret.  Förordning (2023:654).
Gymnasial lärlingsutbildning och utbildningskontrakt
3 §
I 16 kap. 11 § och 19 kap. 10 § skollagen (2010:800) finns  bestämmelser om när gymnasial lärlingsutbildning får börja och  inom vilka program sådan utbildning får förekomma.
I 16 kap. 11 a § och 19 kap. 10 a § skollagen finns  bestämmelser om att utbildningskontrakt ska upprättas vid  gymnasial lärlingsutbildning i gymnasieskolan och anpassade  gymnasieskolan och vad som ska anges i ett sådant kontrakt.
Statens skolverk får meddela närmare föreskrifter om  utbildningskontraktets utformning. Förordning (2022:1617).
Gymnasiearbete och gymnasiearbete i anpassad gymnasieskola
4 §
Rektorn ska för varje elev utse en lärare att vara  ansvarig för gymnasiearbetet eller gymnasiearbetet i anpassad  gymnasieskola. Förordning (2022:1617).
Programfördjupning
5 §
Statens skolverk får meddela föreskrifter om vilka ämnen  och vilka nivåer i dessa ämnen som får erbjudas som  programfördjupning för varje program. Bland dessa ska det för  högskoleförberedande program i gymnasieskolan ingå sådana  ämnen och sådana nivåer i dessa ämnen som kan vara särskilt  meriterande vid urval eller som på annat sätt kan vara av  betydelse för högskolestudier. Ämnena ska rymmas inom  respektive programs examensmål.
Innan Skolverket meddelar föreskrifter för  högskoleförberedande program om ämnen och nivåer i dessa ämnen  som kan vara särskilt meriterande vid urval eller som på annat  sätt kan vara av betydelse för högskolestudier, ska Skolverket  samråda med Universitets- och högskolerådet.
Innan Skolverket meddelar föreskrifter om programfördjupning  för yrkesprogram i gymnasieskolan ska berörda nationella  programråd ges tillfälle att yttra sig.
När Skolverket meddelar föreskrifter om programfördjupning för  nationella program i anpassade gymnasieskolan ska det ingå  minst ett ämne med minst en nivå som syftar till att stödja  eleverna att utifrån sina egna förutsättningar uppnå en så hög  grad av självständighet som möjligt. Förordning (2023:654).
6 §
Som programfördjupning ska huvudmannen erbjuda sådana  ämnen och nivåer i dessa ämnen som Statens skolverk har  meddelat föreskrifter om enligt 5 §. Huvudmannen beslutar  vilka av dessa ämnen och nivåer som ska erbjudas som  programfördjupning. Förordning (2023:654).
Individuellt val
7 §
Huvudmannen för en gymnasieskola beslutar om vilka ämnen  och vilka nivåer i dessa ämnen som ska erbjudas som  individuellt val.
Eleven har dock rätt att inom utrymmet för individuellt val  läsa
1. en nivå i ämnet idrott och hälsa utöver vad som finns på  studievägen,
2. minst en nivå i ett estetiskt ämne, och
3. de ämnen och de nivåer i dessa ämnen som krävs för  grundläggande högskolebehörighet på grundnivå om eleven går på  ett yrkesprogram.
Undantag från vad som föreskrivs i andra stycket 1 och 2 får  göras om det finns synnerliga skäl.
Statens skolverk får meddela föreskrifter om vilka ämnen som  avses i andra stycket 2.
För de elever som avses i 11 § respektive 15-20 §§ ska svenska  som andraspråk eller modersmål erbjudas som individuellt val.
Förordning (2023:654).
7 a §
Huvudmannen för en anpassad gymnasieskola beslutar om  vilka ämnen och vilka nivåer i dessa ämnen som ska erbjudas  som individuellt val.
Eleven har dock rätt att inom utrymmet för individuellt val  läsa
1. en nivå i ämnet idrott och hälsa utöver vad som finns på  studievägen, och
2. minst en nivå i ämnet hem- och konsumentkunskap.
Statens skolverk får meddela föreskrifter om nivåer i ämnen  enligt andra stycket. Förordning (2023:654).
Jämförbara, alternativa eller överlappande nivåer i ämnen
8 §
En elev får inte som individuellt val, programfördjupning  eller utökat program läsa en nivå i ett ämne som är jämförbar  med, alternativ till eller överlappar någon eller några av de  nivåer i de ämnen som ingår i studievägen i övrigt.
Statens skolverk får meddela föreskrifter om vilka nivåer i  vilka ämnen som är jämförbara eller alternativa eller som  överlappar varandra. Förordning (2023:654).
Språk i gymnasieskolan
9 §
Om en elev ska läsa ett språk i gymnasieskolan och eleven har betyg i språket från grundskolan, ska undervisningen i gymnasieskolan utgå från grundskolans utbildningsnivå. En elev får också läsa nya språk i gymnasieskolan.
De elever som har tagits emot till en gymnasieutbildning med tillämpning av 16 kap. 32 § skollagen (2010:800) ska erbjudas undervisning i engelska på grundskolenivå.
10 §
Franska, spanska och tyska ska erbjudas både som språk som utgår från grundskolans utbildningsnivå och som nytt språk.
Huvudmannen ska sträva efter att erbjuda undervisning i fler språk än franska, spanska och tyska.
10 a §
En huvudman får, utöver de moderna språk som alltid ska erbjudas enligt 10 §, erbjuda undervisning i ämnet svenskt teckenspråk för hörande som ersättning för undervisning i moderna språk.
I stället för svenska eller svenska som andraspråk respektive engelska får döva elever eller hörselskadade elever som är beroende av teckenspråk på program i gymnasieskolan läsa svenska för döva respektive engelska för döva som gymnasiegemensamma ämnen.
Beslut enligt andra stycket fattas av rektorn.
Förordning (2014:860).
Svenska som andraspråk
11 §
En elev som har ett annat språk än svenska som modersmål  får läsa svenska som andraspråk som gymnasiegemensamt ämne  eller gymnasiegemensamt ämne i anpassad gymnasieskola i  stället för svenska. Eleven får då läsa svenska som  individuellt val. Förordning (2022:1617).
Arbetsplatsförlagt lärande
12 §
Arbetsplatsförlagt lärande ska förekomma på alla  yrkesprogram i gymnasieskolan i minst 15 veckor. I anpassade  gymnasieskolan ska arbetsplatsförlagt lärande förekomma på  alla nationella program i minst 22 veckor. En elev som går  gymnasial lärlingsutbildning ska i stället genomföra mer än  hälften av denna utbildning som arbetsplatsförlagt lärande.  Omfattningen ska då räknas från och med det läsår som eleven  påbörjar den gymnasiala lärlingsutbildningen.
Vid beräkningen av hur stor del av lärlingsutbildningen på ett  yrkesprogram som ska förläggas till en arbetsplats ska det  bortses från sådana nivåer i ämnen som eleven får välja bort  enligt 23 §.
Varje vecka som genomförs på en arbetsplats ska för en elev i  gymnasieskolan anses motsvara 23 timmars garanterad  undervisningstid. Huvudmannen får besluta att  arbetsplatsförlagt lärande ska finnas på högskoleförberedande  program och får då också besluta om i vilken omfattning.
För en elev i anpassade gymnasieskolan ska varje vecka som  genomförs på en arbetsplats anses motsvara 25 timmars  garanterad undervisningstid.
Huvudmannen ansvarar för att skaffa platser för det  arbetsplatsförlagda lärandet och att detta uppfyller de krav  som finns för utbildningen. Rektorn beslutar om att hela eller  delar av nivåer i ämnen ska förläggas till arbetsplatser och  om hur fördelningen över läsåren ska göras.  Förordning (2023:654).
13 §
Om arbetsplatsförlagt lärande inte kan erbjudas på ett  yrkesprogram i gymnasieskolan eller ett nationellt program i  anpassade gymnasieskolan, får utbildningen anordnas bara om
1. planerade platser för arbetsplatsförlagt lärande inte kan  tillhandahållas på grund av omständigheter som huvudmannen  inte kunnat råda över, eller
2. utbildningen av säkerhetsskäl inte kan förläggas till en  arbetsplats utanför skolan.
Det arbetsplatsförlagda lärandet ska i de fall som avses i  första stycket bytas ut mot motsvarande utbildning förlagd  till skolan. Innan huvudmannen för en gymnasieskola beslutar  om detta ska huvudmannen samråda med det lokala programrådet.
Om en utbildning har skolförlagts på grund av det som sägs i  första stycket 1, ska huvudmannen vidta de åtgärder som behövs  för att utbildningen så snart som möjligt ska förläggas till  en arbetsplats. Förordning (2022:1617).
14 §
För en elev som deltar i arbetsplatsförlagt lärande ska det utses en handledare på arbetsplatsen. Som handledare får bara den anlitas som har nödvändiga kunskaper och erfarenheter för uppdraget och som även i övrigt bedöms vara lämplig.
Modersmålsundervisning
15 §
I 15 kap. 19 § och 18 kap. 19 § skollagen (2010:800)  finns grundläggande bestämmelser om huvudmannens skyldighet  att erbjuda modersmålsundervisning för elever i gymnasieskolan  och anpassade gymnasieskolan. Huvudmannen är också skyldig att  erbjuda elever som är adoptivbarn och har ett annat modersmål  än svenska modersmålsundervisning, även om språket inte är  elevens dagliga umgängesspråk i hemmet.
Enligt 7 § språklagen (2009:600) är de nationella  minoritetsspråken finska, jiddisch, meänkieli, romani chib och  samiska.
Rektorn beslutar om en elevs modersmålsundervisning.
Förordning (2022:1617).
16 §
Modersmålsundervisning får inte omfatta mer än ett språk för en elev.
En romsk elev som kommer från utlandet får dock få modersmålsundervisning i två språk om det finns särskilda skäl.
17 §
Modersmålsundervisning får anordnas som
1. individuellt val,
2. utökat program, eller
3. som ersättning för undervisning i andra språkämnen än  svenska, svenska som andraspråk och engelska.
Förordning (2023:654).
18 §
Huvudmannen är skyldig att anordna modersmålsundervisning  för en elev sammanlagt högst sju läsår under elevens skoltid.  Eleven ska dock ges sådan undervisning under längre tid om  eleven har särskilt behov av det.
Begränsningen till sju år gäller inte om undervisningen
1. ersätter undervisning i andra språkämnen än svenska,  svenska som andraspråk och engelska,
2. anordnas som individuellt val, eller
3. anordnas med ett nationellt minoritetsspråk eller ett  nordiskt språk som modersmål. Förordning (2023:654).
19 §
En huvudman är skyldig att anordna modersmålsundervisning i ett språk endast om
1. minst fem elever som ska erbjudas undervisning i språket önskar sådan undervisning, och
2. det finns en lämplig lärare att tillgå.
Avser modersmålsundervisningen ett nationellt minoritetsspråk är huvudmannen skyldig att anordna modersmålsundervisning även om antalet elever är mindre än fem.
20 §
En elev som får modersmålsundervisning får fortsätta att delta i undervisningen, även om språket skulle upphöra att vara dagligt umgängesspråk för eleven.
21 §
I 9 kap. 9 § finns bestämmelser om studiehandledning på modersmålet.
Programmens omfattning
Undervisningstid
22 §
För nationella program i gymnasieskolan och för  nationella och individuella program i anpassade gymnasieskolan  beslutar huvudmannen om antalet undervisningstimmar för varje  nivå i ett ämne, varje ämnesområde, gymnasiearbetet och  gymnasiearbetet i anpassad gymnasieskola samt om hur  undervisningstiden ska fördelas över läsåren.
För varje elev på introduktionsprogram i gymnasieskolan  beslutar rektorn om hur undervisningstiden ska fördelas på  gymnasieämnen, grundskoleämnen, praktik och annat som kan ingå  i elevens individuella studieplan.
Huvudmannen ska redovisa hur eleven har fått sin garanterade  undervisningstid. Förordning (2023:654).
Nivåer som kan väljas bort i vissa ämnen på yrkesprogram
23 §
I 16 kap. 3 § skollagen (2010:800) finns bestämmelser om  att yrkesprogram ska innehålla det som krävs för att eleverna  ska uppnå grundläggande behörighet till högskoleutbildning som  påbörjas på grundnivå. Yrkesprogrammen ska därför innehålla  nivåerna 1, 2 och 3 i ämnena svenska eller svenska som  andraspråk och nivåerna 1 och 2 i ämnet engelska.
En elev på ett yrkesprogram får välja bort nivåerna 2 och 3 i  ämnena svenska eller svenska som andraspråk och nivå 2 i ämnet  engelska. En elev på barn- och fritidsprogrammet och vård- och  omsorgsprogrammet får dock inte välja bort nivå 2 i ämnena  svenska eller svenska som andraspråk. En elev på hotell- och  turismprogrammet får inte välja bort nivå 2 i ämnet engelska.
En elev som vill välja bort en nivå i ett ämne enligt andra  stycket ska anmäla det till rektorn senast vid utgången av  terminen före den termin som utbildningen på den aktuella  nivån ska påbörjas. Förordning (2023:654).
Utökat program
24 §
En elev får delta frivilligt i utbildning i ett eller  flera ämnen på nivåer som ligger utanför elevens fullständiga  program, om eleven på ett tillfredsställande sätt kan antas  genomföra såväl utbildningen på den ordinarie studievägen som  den frivilliga utbildningen (utökat program). Ett beslut om  att en elev får följa ett utökat program fattas av rektorn.
En elev som följer ett utökat program har rätt till garanterad  undervisningstid utöver vad som föreskrivs i 16 kap. 18 §  respektive 19 kap. 20 § skollagen (2010:800).
Förordning (2023:654).
4 a kap. Fjärrundervisning
Inledande föreskrifter
1 §
I 21 kap. skollagen (2010:800) finns bestämmelser om  fjärrundervisning i vissa skolformer.
Förordning (2020:780).
Begränsningar i användningen av fjärrundervisning
2 §
De ämnen som fjärrundervisning får användas i anges i  bilaga 3.
Statens skolverk får meddela föreskrifter om att  fjärrundervisning får användas i andra ämnen än de som anges i  bilaga 3 och om vilka nivåer i dessa ämnen som  fjärrundervisning får användas i. Förordning (2023:654).
3 §
Fjärrundervisning får inte vid någon tidpunkt under ett  läsår användas för mer än 50 procent av elevens respektive  skolenhetens undervisningstimmar.
Statens skolinspektion får efter ansökan från en huvudman  medge att fjärrundervisning får användas för mer än 50 procent  av undervisningstimmarna vid en skolenhet. Ett sådant  medgivande får lämnas för högst ett läsår åt gången och endast  om det finns synnerliga skäl för det. Förordning (2020:780).
Elevgruppernas storlek
3 a §
Statens skolverk får meddela föreskrifter om  elevgruppernas storlek vid fjärrundervisning i gymnasieskolan  och anpassade gymnasieskolan. Förordning (2022:1617).
Begränsningar i utförandet av fjärrundervisning
4 §
En huvudman får inte vid någon tidpunkt under ett läsår  utföra uppgifter som avser fjärrundervisning åt en annan  huvudman i högre omfattning än 50 procent av sin vid läsårets  början planerade totala kapacitet att erbjuda  undervisningstimmar oavsett undervisningsform.
Förordning (2020:780).
Dokumentation av fjärrundervisning
5 §
Huvudmannen ska dokumentera ett beslut om att använda  fjärrundervisning. Förordning (2020:780).
Anmälningsskyldighet
6 §
Huvudmannen ska till Statens skolinspektion anmäla ett  beslut om att använda fjärrundervisning. Om huvudmannen utför  fjärrundervisning åt någon annan huvudman ska det också  anmälas.
Skolinspektionen får meddela närmare föreskrifter om vad en  anmälan ska innehålla. Förordning (2021:885).
4 b kap. Distansundervisning
Inledande föreskrifter
1 §
I 22 kap. skollagen (2010:800) finns bestämmelser om  distansundervisning i vissa skolformer.  Förordning (2020:780).
2 §
Följande bestämmelser gäller inte för utbildning där  distansundervisning används:
- 3 kap. 3 § om skolarbetets förläggning,
- 3 kap. 5 § om friluftsverksamhet, och
- 4 kap. 22 § tredje stycket och 4 kap. 24 § andra stycket om  undervisningstid. Förordning (2022:1105).
Ansökan
3 §
En ansökan om godkännande som utförare av utbildning där  distansundervisning används ska ha kommit in till Statens  skolinspektion senast den 31 januari kalenderåret innan  utbildningen ska starta.
Ansökan ska avse viss utbildning vid en viss skolenhet.
Förordning (2020:780).
4 §
Ansökan ska innehålla uppgifter om
1. vilken utbildning ansökan avser,
2. vid vilken skolenhet utbildningen ska anordnas,
3. hur många platser utbildningen ska omfatta,
4. huruvida utbildningen riktar sig mot någon särskild  elevkategori,
5. de grunder för urval bland mottagna sökande till  utbildningen som den sökande avser att tillämpa, om det är  fråga om en sådan utbildning som avses
i 22 kap. 13 § skollagen (2010:800),
6. kostnaden för utbildningen, och
7. huruvida den sökande tidigare har utfört utbildning där  distansundervisning eller liknande undervisning används.
Statens skolinspektion får meddela föreskrifter om vilka  ytterligare uppgifter ansökan ska innehålla.
Förordning (2020:780).
Godkännande
5 §
I 22 kap. 9 § skollagen (2010:800) finns bestämmelser om  vad som krävs för att en sökande ska godkännas som utförare av  utbildning där distansundervisning används. Det ska dessutom  krävas att
1. den sökande har förutsättningar att följa de föreskrifter  som gäller för utbildningen,
2. utbildningen bedöms tillgodose ett behov hos huvudmän som  vill ge elever särskilt stöd i form av distansundervisning  eller, om det är fråga om en sådan utbildning som avses i 
22 kap. 13 § skollagen, bedöms vara efterfrågad av sådana  elever som avses i 22 kap. 8 § samma lag,
3. de grunder för urval bland mottagna sökande till  utbildningen som den sökande avser att tillämpa är godtagbara,  om det är fråga om en sådan utbildning som avses i 22 kap. 
13 § skollagen, och
4. kostnaden för utbildningen är rimlig i förhållande till  utbildningens syfte och kostnaden för annan gymnasial  utbildning. Förordning (2020:780).
6 §
Ett beslut om godkännande ska innehålla uppgifter om
1. vilken utbildning beslutet avser,
2. vid vilken skolenhet utbildningen ska anordnas,
3. hur många platser utbildningen får omfatta,
4. huruvida utbildningen riktar sig mot någon särskild  elevkategori, och
5. de grunder för urval bland mottagna sökande till  utbildningen som den sökande ska tillämpa, om det är fråga om  en sådan utbildning som avses i 22 kap. 13 § skollagen 
(2010:800).
Beslutet ska om möjligt fattas före den 1 september  kalenderåret innan utbildningen ska starta.
Förordning (2020:780).
7 §
Den som har godkänts som utförare av utbildning där  distansundervisning används ska börja utföra  distansundervisningen senast vid början av det läsår som  inleds två år efter godkännandet. Förordning (2020:780).
Ersättning
8 §
När Statens skolinspektion har godkänt en huvudman som  utförare av en sådan utbildning som avses i 22 kap. 13 §  skollagen (2010:800) ska Skolinspektionen skicka ansökan till  Statens skolverk för fastställande av det belopp som  hemkommunen ska betala till en offentlig utförare enligt 
22 kap. 17 § andra stycket skollagen eller det grundbelopp som  hemkommunen ska betala till en enskild utförare enligt 22 kap. 
18 § andra stycket samma lag. Beloppet eller grundbeloppet ska  varje år räknas upp med det skolindex som har fastställts  enligt förordningen (1993:167) om skolindex.
Om det kommer fram uppgifter som inte var kända när  Skolverkets beslut fattades eller det finns andra särskilda  omständigheter, får Skolverket besluta om ett nytt belopp  eller grundbelopp.
Skolverkets beslut ska om möjligt fattas före den 1 oktober  kalenderåret innan utbildningen ska starta.
Förordning (2020:780).
5 kap. Avvikelser inom de nationella programmen
Särskilda varianter
1 §
En särskild variant är en utbildning inom ett nationellt  program där hela eller delar av det sammantagna utrymmet för,  i förekommande fall, en nationell inriktning och för  programfördjupning på ett nationellt program avviker från vad  som annars gäller. Avvikelsen ska omfatta minst 
300 gymnasiepoäng eller 300 gymnasiepoäng i anpassad  gymnasieskola. På högskoleförberedande program i  gymnasieskolan får det även finnas särskilda varianter inom  det estetiska området.
Utbildningen ska ha en tydlig egen identitet men i huvudsak  rymmas inom examensmålet eller programmålet för ett program.
För en idrottsutbildning gäller i stället 23-31 §§.
Förordning (2022:1617).
Förutsättningar för godkännande
2 §
En särskild variant ska godkännas om villkoren i 1 § är uppfyllda och om
1. utbildningen är av god kvalitet,
2. det finns en lokal eller regional efterfrågan på de kunskaper och färdigheter som utbildningen ger,
3. kostnaden för utbildningen är rimlig i förhållande till utbildningens syfte och kostnaden för annan gymnasial utbildning, och
4. när det gäller gymnasieskolan uppställda behörighetskrav och urvalsgrunder uppfyller kraven i 7 § respektive 8 §.
Förordning (2012:745).
Förutsättningar för godkännande av särskilda varianter inom det estetiska området i gymnasieskolan
3 §
En särskild variant inom det estetiska området i gymnasieskolan ska godkännas om villkoren i 1 § är uppfyllda och om
1. utbildningen är av hög kvalitet,
2. utbildningen efterfrågas av elever med särskilda färdigheter inom det estetiska området,
3. kostnaden för utbildningen är rimlig i förhållande till utbildningens syfte och kostnaden för annan gymnasial utbildning, och
4. huvudmannen har ställt upp behörighetskrav och urvalsgrunder enligt 7 och 8 §§. Förordning (2012:402).
Ansökan
4 §
En huvudman får ansöka om att en utbildning ska godkännas som särskild variant. Ansökan görs hos Statens skolverk senast den 31 januari kalenderåret före det år utbildningen på programmet planeras att starta. Enskilda huvudmän ska, enligt 2 kap. 1 och 4 §§, ge in ansökan till Statens skolinspektion.
5 §
Ansökan ska innehålla
1. en beskrivning av utbildningens innehåll,
2. i förekommande fall, uppgift om tidigare elevers resultat  på motsvarande utbildning,
3. uppgift om kostnaden för utbildningen,
4. i förekommande fall, uppgift om antalet elever som  genomgått motsvarande utbildning,
5. i förekommande fall, en beskrivning av huvudmannens  tidigare erfarenhet av att bedriva motsvarande utbildning,
6. i förekommande fall, en ansökan om nya ämnen eller nivåer i  ämnen enligt 1 kap. 6 § eller uppgift om att huvudmannen har  gjort en sådan ansökan, och
7. uppgift om huruvida, och i så fall en beskrivning av hur,  huvudmannen när det gäller gymnasieskolan avser att ställa upp  särskilda förkunskapskrav enligt 7 § eller tillämpa  kompletterande urvalsgrunder enligt 8 §.
Om ansökan avser en särskild variant inom det estetiska  området i gymnasieskolan ska den alltid innehålla en  beskrivning av hur huvudmannen avser att ställa upp särskilda  förkunskapskrav enligt 7 § och tillämpa kompletterande  urvalsgrunder enligt 8 §. Förordning (2023:654).
6 §
När ansökan avser ett yrkesprogram i gymnasieskolan eller  ett nationellt program i anpassade gymnasieskolan ska den,  förutom det som anges i 5 §, innehålla uppgift om
1. hur kravet på arbetsplatsförlagt lärande ska uppfyllas, och
2. vilket behov på arbetsmarknaden utbildningen är avsedd att  fylla.
När det gäller gymnasieskolan ska dessutom ett yttrande från  aktuellt lokalt programråd bifogas till ansökan.
Förordning (2022:1617).
Särskilda förkunskapskrav i gymnasieskolan
7 §
För behörighet till en särskild variant i gymnasieskolan får krav ställas på att den sökande har kunskaper i ett sådant ämne eller inom ett sådant ämnesområde som är utmärkande för varianten.
För behörighet till en särskild variant inom det estetiska området i gymnasieskolan ska krav ställas på att den sökande har kunskaper i ett sådant ämne eller inom ett sådant ämnesområde som är utmärkande för varianten.
Förordning (2015:585).
Urval i gymnasieskolan
8 §
Vid urval bland behöriga sökande till en särskild variant i gymnasieskolan får, förutom till betygen, hänsyn tas till ett prov för bedömning av den sökandes färdigheter eller kunskaper inom det ämne eller ämnesområde som den särskilda varianten är inriktad mot.
Vid urval bland behöriga sökande till en särskild variant inom det estetiska området i gymnasieskolan ska, förutom till betygen, hänsyn tas till ett prov för bedömning av den sökandes färdigheter eller kunskaper inom det ämne eller ämnesområde som den särskilda varianten är inriktad mot.
Förordning (2015:585).
Handläggning och beslut
9 §
Berörda nationella programråd ska höras om ansökan avser yrkesprogram i gymnasieskolan. Förordning (2012:402).
10 §
Ett beslut om särskild variant ska gälla för högst fyra  antagningsomgångar. Av beslutet ska det framgå vid vilken  skolenhet varianten ska anordnas och i förekommande fall om  särskilda behörighetskrav eller kompletterande urvalsgrunder  får användas. Beslutet innebär att varianten bara får anordnas  på den aktuella skolenheten av den huvudman som har fått sin  ansökan godkänd.
Statens skolverk ska om möjligt fatta beslut senast den 
1 september året innan utbildningen på programmet planeras att  starta. Förordning (2022:149).
11 §
Beslut av Statens skolverk enligt 16 kap. 51 § tredje stycket eller 19 kap. 44 § tredje stycket skollagen
(2010:800) ska innehålla uppgift om det belopp hemkommunen ska betala i interkommunal ersättning. Beslut av Skolverket enligt 16 kap. 55 § andra stycket eller 19 kap. 48 § tredje stycket skollagen ska innehålla uppgift om det grundbelopp hemkommunen ska betala. Beloppen ska varje år räknas upp med det skolindex som har föreskrivits enligt förordningen
(1993:167) om skolindex.
Om det kommer fram uppgifter som inte var kända när beslutet fattades eller det finns andra särskilda omständigheter, får Skolverket besluta om ett nytt belopp under beslutets giltighetstid. Förordning (2013:728).
Gemensamma bestämmelser om andra riksrekryterande utbildningar  än idrottsutbildningar
Förutsättningar
12 §
Riksrekrytering enligt 19 § ska beslutas för nationella  program, nationella inriktningar, särskilda varianter och  gymnasiala lärlingsutbildningar i gymnasieskolan om det finns
1. en nationell efterfrågan på de kunskaper och färdigheter  som utbildningen ger,
2. ett nationellt intresse av att elever ska kunna rekryteras  från hela landet, eller
3. ett nationellt intresse av att enskilda elevers behov av  kunskaper och färdigheter kan tillgodoses.
Förutom det som anges i första stycket ska
1. utbildningen vara av god kvalitet,
2. kostnaden för utbildningen vara rimlig i förhållande till  utbildningens syfte och kostnaden för annan gymnasial  utbildning, och
3. uppställda behörighetskrav och urvalsgrunder uppfylla  kraven i 15 respektive 16 §. Förordning (2024:676).
12 a §
Riksrekrytering enligt 19 § ska beslutas för nationella  program, särskilda varianter och gymnasiala  lärlingsutbildningar i anpassade gymnasieskolan om
1. utbildningen är möjlig att inrätta på endast en eller några  orter i landet, eller
2. enskilda elevers behov av kunskaper och färdigheter annars  inte kan tillgodoses.
Förutom det som anges i första stycket ska
1. utbildningen vara av god kvalitet, och
2. kostnaden för utbildningen vara rimlig i förhållande till  utbildningens syfte och kostnaden för annan utbildning i  anpassade gymnasieskolan. Förordning (2022:1617).
12 b §
Riksrekrytering enligt 21 och 22 a §§ ska beslutas för  nationella program, nationella inriktningar och särskilda  varianter i gymnasieskolan om
1. utbildningen efterfrågas av elever med särskilda kunskaper  och färdigheter inom det ämne eller ämnesområde som  utbildningen är inriktad mot,
2. utbildningen är av god kvalitet,
3. kostnaden för utbildningen är rimlig i förhållande till  utbildningens syfte och kostnaden för annan gymnasial  utbildning, och
4. uppställda behörighetskrav och urvalsgrunder uppfyller  kraven i 15 respektive 16 §.
Förutom det som anges i första stycket ska det för  riksrekrytering enligt 21 § finnas ett nationellt intresse av  att enskilda elevers behov av kunskaper och färdigheter kan  tillgodoses. Förordning (2024:676).
Förutsättningar för egna examensmål och andra avvikelser
13 §
I 16 kap. 13 § och 19 kap. 12 § skollagen (2010:800)  finns bestämmelser om att Statens skolverk får besluta att en  utbildning får avvika från vad som annars gäller för  nationella program i fråga om struktur, innehåll och  examensmål eller programmål. Skolverket får dock inte besluta  om avvikelser från den omfattning av de gymnasiegemensamma  ämnena som framgår av bilaga 2 eller från de  gymnasiegemensamma ämnena i anpassad gymnasieskola som framgår  av bilaga 4 till skollagen.
Skolverket ska besluta om avvikelse från examensmål eller  programmål för en viss riksrekryterande utbildning om
1. utbildningen till sitt innehåll i allt väsentligt avviker  från ett nationellt programs examensmål eller programmål, och
2. det finns synnerliga skäl för avvikelsen och utbildningen  ryms inom gymnasieskolans eller anpassade gymnasieskolans  kompetensområde. Förordning (2022:1617).
Ansökan
14 §
En offentlig huvudman får ansöka om att en utbildning ska  vara riksrekryterande. Enskilda huvudmän får ansöka om  motsvarande prövning för att få en avvikelse i form av s.k.  riksrekryterande utbildning. Ansökan görs hos Statens skolverk  senast den 31 januari året innan utbildningen på programmet  planeras att starta. Enskilda huvudmän ska, enligt 2 kap. 
1 och 4 §§, ge in ansökan till Statens skolinspektion.
Det ska framgå av ansökan vilket nationellt program den avser  och den ska innehålla uppgifter om kostnaden för utbildningen.  Om ansökan gäller en utbildning i gymnasieskolan med eget  examensmål, ska det i stället framgå om ansökan avser ett  yrkesprogram eller ett högskoleförberedande program.
När det gäller gymnasieskolan ska ansökan även innehålla  uppgift om huruvida, och i så fall en beskrivning av hur,  huvudmannen avser att ställa upp särskilda förkunskapskrav  enligt 15 § eller tillämpa kompletterande urvalsgrunder enligt 
16 §. Om ansökan avser en riksrekryterande spetsutbildning i  gymnasieskolan ska den dock alltid innehålla en beskrivning av  hur huvudmannen avser att ställa upp särskilda förkunskapskrav  enligt 15 § och tillämpa kompletterande urvalsgrunder enligt 
16 §. När det gäller en spetsutbildning enligt 22 a § ska  ansökan också innehålla en redogörelse för det prov som avses  i 15 § och för hur provet gör det möjligt att bedöma om den  sökande har en sådan kunskapsnivå som anges i 15 § andra  stycket. Förordning (2024:676).
Särskilda förkunskapskrav i gymnasieskolan
15 §
För behörighet till en riksrekryterande utbildning i  gymnasieskolan får krav ställas på att den sökande har  kunskaper i ett sådant ämne eller inom ett sådant ämnesområde  som är utmärkande för utbildningen.
För behörighet till en riksrekryterande spetsutbildning i  gymnasieskolan ska krav ställas på att den sökande har  kunskaper i ett sådant ämne eller inom ett sådant ämnesområde  som är utmärkande för utbildningen. När det gäller en  spetsutbildning enligt 22 a § ska kunskapsnivån också vara  väsentligt högre än vad som krävs för att den sökande ska  uppfylla kraven för betyget A i förhållande till  betygskriterierna för årskurs 9 i grundskolan.
När det gäller en spetsutbildning enligt 22 a § ska ett prov  användas för bedömningen av kunskaperna. Provet ska göra det  möjligt att bedöma om den sökande har en sådan kunskapsnivå  som anges i andra stycket. Förordning (2024:676).
Urval i gymnasieskolan
16 §
Vid urval bland behöriga sökande till en riksrekryterande  utbildning i gymnasieskolan får, förutom till betygen, hänsyn  tas till ett prov för bedömning av den sökandes kunskaper  eller färdigheter inom det ämne eller ämnesområde som den  riksrekryterande utbildningen är inriktad mot.
Vid urval bland behöriga sökande till en riksrekryterande  spetsutbildning i gymnasieskolan ska, förutom till betygen,  hänsyn tas till ett prov för bedömning av den sökandes  kunskaper eller färdigheter inom det ämne eller ämnesområde  som den riksrekryterande utbildningen är inriktad mot. När det  gäller en spetsutbildning enligt 22 a § ska hänsyn tas till  det prov som avses i 15 §. Förordning (2024:676).
Beslut
17 §
Ett beslut om riksrekrytering eller motsvarande ska gälla  för högst fyra antagningsomgångar. Av beslutet ska det framgå  vid vilken skolenhet utbildningen ska anordnas och i  förekommande fall om särskilda behörighetskrav eller  kompletterande urvalsgrunder får användas. Beslutet innebär  att utbildningen bara får anordnas på den aktuella skolenheten  av den huvudman som har fått sin ansökan godkänd. Av beslutet  ska det också framgå hur många platser utbildningen får  omfatta, om det inte är fråga om en spetsutbildning enligt 
22 a §.
Statens skolverks beslut ska om möjligt fattas senast den 
1 september året innan utbildningen på programmet planeras att  starta. Förordning (2024:676).
18 §
Beslut av Statens skolverk enligt 16 kap. 51 § tredje stycket eller 19 kap. 44 § tredje stycket skollagen
(2010:800) ska innehålla uppgift om det belopp hemkommunen ska betala i interkommunal ersättning. Beslut av Skolverket enligt 16 kap. 55 § andra stycket eller 19 kap. 48 § tredje stycket skollagen ska innehålla uppgift om det grundbelopp hemkommunen ska betala. Beloppen ska varje år räknas upp med det skolindex som har föreskrivits enligt förordningen
(1993:167) om skolindex.
Om det kommer fram uppgifter som inte var kända när beslutet fattades eller det finns andra särskilda omständigheter, får Skolverket besluta om ett nytt belopp under beslutets giltighetstid. Förordning (2013:728).
Riksrekryterande yrkesutbildning i gymnasieskolan och  riksrekryterande utbildning i anpassade gymnasieskolan
Förutsättningar
19 §
Riksrekrytering för ett yrkesprogram i gymnasieskolan ska  beslutas om förutsättningarna i 12 § finns och om kravet på  arbetsplatsförlagt lärande kan uppfyllas.
Förutsättningen i 12 § första stycket 1 bör tillstyrkas av  berört nationellt programråd.
Riksrekrytering för ett nationellt program i anpassade  gymnasieskolan ska beslutas om förutsättningarna i 12 a §  finns och om kravet på arbetsplatsförlagt lärande kan  uppfyllas. Förordning (2022:1617).
Ansökan
20 §
Förutom det som anges i 14 § ska ansökan innehålla uppgift om hur kravet på arbetsplatsförlagt lärande ska tillgodoses.
Riksrekryterande estetisk spetsutbildning i gymnasieskolan
Förutsättningar
21 §
Riksrekryterande estetisk spetsutbildning ska beslutas  för det estetiska programmet om förutsättningarna i 12 b §  finns och
1. spetsutbildningen innehåller nivåer med särskild  fördjupning eller breddning inom det ämne eller ämnesområde  som utbildningen är inriktad mot,
2. skolenheten har ett etablerat samarbete med en högskola som  erbjuder kurser i det ämne eller ämnesområde som  spetsutbildningen är inriktad mot, och
3. spetsutbildningen gör det möjligt för en elev att utöver  sina gymnasiestudier delta i kurser vid en högskola.
Det får inte finnas något eget examensmål för utbildningen.
Tillträde till högskolekurser och betyg på sådana kurser  regleras i högskoleförordningen (1993:100).
Förordning (2024:676).
Lärare
21 a §
Lärare som inte uppfyller kraven i 2 kap. 13 §  skollagen (2010:800) får trots det bedriva undervisning inom  den del av den riksrekryterande estetiska spetsutbildningen  som ger den dess spetskaraktär. En sådan lärare ska
1. vara lämplig att bedriva undervisningen, och
2. ha uppvisat en hög konstnärlig skicklighet inom det  estetiska område som undervisningen avser.  Förordning (2021:455).
Ansökan
22 §
Förutom det som anges i 14 § ska ansökan innehålla ett  yttrande från en sådan högskola som anges i 21 § första  stycket 2 om det nationella intresset för utbildningen.
Förordning (2024:676).
Riksrekryterande spetsutbildning i matematik eller  naturvetenskapliga, teknikvetenskapliga, samhällsvetenskapliga  eller humanistiska ämnen i gymnasieskolan
22 a §
Riksrekryterande spetsutbildning i matematik eller  naturvetenskapliga, teknikvetenskapliga, samhällsvetenskapliga  eller humanistiska ämnen ska beslutas för ett  högskoleförberedande program eller en inriktning på ett sådant  program om förutsättningarna i 12 b § finns och
1. spetsutbildningen innehåller nivåer med särskild  fördjupning eller breddning inom det ämne eller ämnesområde  som utbildningen är inriktad mot,
2. skolenheten har ett etablerat samarbete med en högskola som  erbjuder kurser i det ämne eller ämnesområde som  spetsutbildningen är inriktad mot, och
3. spetsutbildningen gör det möjligt för en elev att utöver  sina gymnasiestudier delta i kurser vid en högskola.
Det får inte finnas något eget examensmål för utbildningen.
Tillträde till högskolekurser och betyg på sådana kurser  regleras i högskoleförordningen (1993:100).
Förordning (2024:676).
Riksidrottsgymnasium
Förutsättningar
23 §
En utbildning där ämnena specialidrott och tränings- och  tävlingslära ingår får vara riksidrottsgymnasium om det finns  ett nationellt intresse av att tillgodose elitidrottens krav  och det ställs särskilda krav på gemensam träning. En sådan  utbildning som en kommun anordnar ska vara riksrekryterande.
Förordning (2023:654).
Ansökan
24 §
En kommun eller en enskild huvudman får ansöka om att anordna idrottsutbildning vid ett riksidrottsgymnasium.
Beslut
25 §
Statens skolverk får efter förslag från Sveriges Riksidrottsförbund besluta om var idrottsutbildning vid riksidrottsgymnasium får anordnas och om hur många platser dessa utbildningar får omfatta. Beslutet ska gälla för tre antagningsomgångar.
Skolverket ska om möjligt fatta beslut senast den 1 september året innan utbildningen på programmet planeras att starta.
Beslutet ska innehålla uppgift om det belopp hemkommunen ska betala i interkommunal ersättning för de olika program som huvudmannen erbjuder elever som går på en sådan utbildning.
Förordning (2012:117).
Urval
26 §
Den sökande som anses ha bäst förutsättningar att tillgodogöra sig utbildningen ska ges företräde vid urval till utbildningen. Vid urval till programmen gäller 7 kap.
Nationellt godkänd idrottsutbildning
Förutsättningar
27 §
En utbildning där ämnena specialidrott och tränings- och  tävlingslära ingår får godkännas som en nationell  idrottsutbildning om den har en tydlig elitidrottskaraktär och  ett etablerat samarbete med ett specialidrottsförbund som är  relevant för utbildningen.
Utbildningen får bara godkännas om specialidrottsförbundet  tillstyrker det. Förordning (2023:654).
Ansökan
28 §
En kommun eller en enskild huvudman får ansöka om nationellt godkänd idrottsutbildning hos Statens skolverk.
Enskilda huvudmän ska, enligt 2 kap. 1 och 4 §§, ge in ansökan till Statens skolinspektion.
Beslut
29 §
Statens skolverk beslutar om var nationellt godkända idrottsutbildningar får anordnas och om hur många platser dessa utbildningar får omfatta.
Av beslutet ska det framgå vid vilken eller vilka skolenheter utbildningen ska anordnas. Beslutet ska gälla för fyra antagningsomgångar.
Statens skolverks beslut ska om möjligt fattas senast den 1 september året innan utbildningen på programmet planeras att starta. Förordning (2012:117).
Urval
30 §
Den sökande som anses ha bäst förutsättningar att tillgodogöra sig utbildningen ska ges företräde vid urval till utbildningen. Vid urval till programmen gäller 7 kap.
Specialidrott
31 §
Ämnesplanerna för ämnena specialidrott och tränings- och  tävlingslära får bara tillämpas inom idrottsutbildningar vid  riksidrottsgymnasium eller nationellt godkända  idrottsutbildningar. Ämnena specialidrott och tränings- och  tävlingslära får ingå med sammanlagt 200 gymnasiepoäng eller  gymnasiepoäng i anpassad gymnasieskola i programfördjupningen  och med sammanlagt 200 gymnasiepoäng eller gymnasiepoäng i  anpassad gymnasieskola i det individuella valet. Dessutom får  ämnena läsas som utökat program med sammanlagt högst 
300 gymnasiepoäng eller gymnasiepoäng i anpassad  gymnasieskola. Förordning (2023:654).
6 kap. Introduktionsprogram
Urval till utbildning som anordnas för en grupp elever
1 §
Om antalet platser är färre än antalet sökande på  programinriktat val som anordnas för en grupp elever eller  yrkesintroduktion som anordnas för en grupp elever, ska ett  urval göras. I dessa fall gäller bestämmelserna om urval i 
7 kap.
Urvalet ska göras sakligt och opartiskt. Inför ansökan ska  huvudmannen informera de sökande om huruvida huvudmannen har  beslutat att tillämpa 7 kap. 3 § eller 5 § och i så fall på  vilket sätt. Förordning (2018:1328).
Mottagande av ungdomar som uppfyller behörighetskraven för ett yrkesprogram
2 §
Enligt 17 kap. 11 § andra stycket skollagen (2010:800) får, om huvudmannen för utbildningen bedömer att det finns synnerliga skäl, ungdomar som uppfyller behörighetskraven för ett yrkesprogram tas emot till yrkesintroduktion eller individuellt alternativ.
För en elev som följer ett nationellt program ska samtliga relevanta stödåtgärder enligt 9 kap. ha övervägts innan huvudmannen får pröva om det finns synnerliga skäl.
Utbildningens innehåll m.m.
3 §
Har upphävts genom förordning (2018:1328).
Programinriktat val
4 §
Programinriktat val ska innehålla
1. de grundskoleämnen som en elev inte har godkända betyg i  och som krävs för att eleven ska bli behörig till ett  nationellt program, och
2. gymnasieämnen på de nivåer som ingår i det nationella  program som utbildningen är inriktad mot.
Om utbildningen är inriktad mot ett yrkesprogram ska  utbildningen inne-hålla arbetsplatsförlagt lärande enligt 
4 kap. 12-14 §§. Arbetsplatsförlagt lärande behöver dock inte  förekomma i den omfattning som anges där.  Förordning (2023:654).
Yrkesintroduktion
5 §
Yrkesintroduktion ska i huvudsak innehålla yrkesinriktad  utbildning. Den får innehålla hela eller delar av nivåer i  karaktärsämnen och i gymnasiegemensamma ämnen som ingår i  gymnasieskolans nationella yrkesprogram eller annan  yrkesinriktad utbildning.
Utbildningen ska innehålla arbetsplatsförlagt lärande enligt 
4 kap. 12-14 §§ eller praktik. Arbetsplatsförlagt lärande  behöver dock inte förekomma i den omfattning som anges där.
Hela utbildningen får skolförläggas om huvudmannen bedömer att  detta uppenbart bäst gynnar eleven.
Yrkesintroduktion får också innehålla grundskoleämnen som  eleven saknar godkända betyg i. Även andra insatser som är  gynnsamma för elevens kunskapsutveckling får ingå i  utbildningen. Förordning (2023:654).
Individuellt alternativ
6 §
Individuellt alternativ ska utformas utifrån elevens behov  och förutsättningar.
Utbildningen får innehålla grundskoleämnen som eleven saknar  godkända betyg i. Den får även innehålla hela eller delar av  nivåer i gymnasieämnen. Om eleven har förutsättningar för att  läsa hela eller delar av nivåer i gymnasieämnen ska  utbildningen också innehålla sådana.
Även andra insatser som är gynnsamma för elevens  kunskapsutveckling får ingå i utbildningen.  Förordning (2023:654).
Språkintroduktion
7 §
I 17 kap. 14 a § skollagen (2010:800) finns  bestämmelser om bedömning av en nyanländ elevs kunskaper när  en elev tas emot till språkintroduktion. Huvudmannen ska  fortlöpande bedöma elevens kunskapsutveckling för att eleven  så snart som möjligt ska komma vidare i sin utbildning.
Statens skolverk får meddela föreskrifter om underlag för  bedömning av en elevs kunskaper enligt 17 kap. 14 a §  skollagen. Förordning (2018:1328).
8 §
Språkintroduktion ska innehålla undervisning i  grundskoleämnena svenska eller svenska som andraspråk.  Undervisning i enbart dessa ämnen kan bedrivas under en kort  inledande period. I övrigt ska språkintroduktion utformas  utifrån de bedömningar som ska göras enligt 7 § och innehålla  de ämnen som eleven behöver för sin fortsatta utbildning.  Utbildningen får innehålla grundskoleämnen som eleven inte har  godkända betyg i och nivåer i gymnasieämnen.
Språkintroduktion får kombineras med kommunal vuxenutbildning  i svenska för invandrare och motsvarande utbildning vid  folkhögskola enligt 24 kap. skollagen (2010:800). Även andra  insatser som är gynnsamma för elevens kunskapsutveckling får  ingå i utbildningen. Förordning (2023:654).
Interkommunal ersättning
9 §
Statens skolverk får meddela föreskrifter om sådan  ersättning vid programinriktat val som avses i 17 kap. 
24 § 2 skollagen (2010:800). Förordning (2018:1328).
7 kap. Behörighet, urval och förfarandet vid antagning
Gymnasieskolan
Kompletterande behörighetskrav för vissa högskoleförberedande program
1 §
Utöver vad som framgår av 16 kap. 29 och 31-33 §§ skollagen
(2010:800) krävs för behörighet till vissa högskoleförberedande program godkända betyg från grundskolan eller motsvarande utbildning i
1. geografi, historia, religionskunskap och samhällskunskap för behörighet till ekonomiprogrammet, humanistiska programmet och samhällsvetenskapsprogrammet, eller
2. biologi, fysik och kemi för behörighet till naturvetenskapsprogrammet och teknikprogrammet.
Urval till nationella program
2 §
De sökande tas emot i början på utbildningen på ett nationellt program eller till en sådan nationell inriktning, särskild variant eller gymnasial lärlingsutbildning som börjar det första läsåret. Om antalet platser är färre än antalet sökande som ska tas emot i första respektive andra hand, ska ett urval göras.
Urval, antagning och övrig fördelning av platser ska göras sakligt och opartiskt. Inför ansökan ska huvudmannen informera de sökande om huruvida huvudmannen har beslutat att tillämpa 3 §
eller 5 § och i så fall på vilket sätt.
3 §
Ett begränsat antal platser (fri kvot) ska avsättas för dem som
1. på grund av särskilda omständigheter bör ges företräde framför de övriga sökande, eller
2. kommer från skolenheter vilkas betyg eller omdömen inte utan vidare kan jämföras med betygen från grundskolan.
Antalet platser som ingår i den fria kvoten ska utökas om sådana utlandssvenska elever som avses i 29 kap. 7 § skollagen
(2010:800) söker till en utbildning.
Huvudmannen beslutar om det antal platser som ska avsättas.
4 §
Övriga platser ska fördelas mellan de sökande med betygen som grund. Företräde mellan de sökande bestäms efter ett meritvärde. Meritvärdet utgörs av summan av betygsvärdena för de 16 bästa betygen i elevens slutbetyg. Betygsvärdet för betygen bestäms enligt nedan:
Betyg           Betygsvärde
A               20
B               17,5
C               15
D               12,5
E               10
F               0
En sökande som gått förberedande dansarutbildning i grundskolan med jämkad timplan och därför fått färre än 16 betyg i sitt slutbetyg ska ändå få sitt meritvärde bestämt efter 16 betyg. Uppräkningen av meritvärdet ska göras i proportion till de betyg som eleven har fått.
För de sökande som fått betyg i moderna språk som språkval får meritvärdet beräknas på summan av betygsvärdena av detta betyg och de 16 bästa betygen i övrigt. Möjligheten att öka meritvärdet med värdet av ett betyg i moderna språk som språkval gäller även en sökande som gått förberedande dansarutbildning.
En sökande som efter avslutad grundskoleutbildning eller motsvarande fått betyg i något av grundskolans ämnen efter prövning eller genom studier på ett introduktionsprogram får vid urvalet tillgodoräkna sig betygsvärdet av detta betyg.
Förordning (2011:3).
5 §
Om en utbildning kräver att den sökande har speciella färdigheter inom det estetiska området, får huvudmannen besluta att vid urvalet, förutom till betygen, hänsyn ska tas till ett färdighetsprov.
Förfarandet vid antagning till nationella program och fördelning av elever
6 §
En sökande antas till en utbildning i gymnasieskolan vid början av ett nationellt program eller en sådan nationell inriktning, särskild variant eller gymnasial lärlingsutbildning som börjar det första läsåret. De sökande som tas in på ett program får då fördelas på undervisningsgrupper eller motsvarande med hänsyn till vad som är känt om deras kommande val av inriktning och yrkesutgång.
Inom de program som är indelade i nationella inriktningar, särskilda varianter eller gymnasiala lärlingsutbildningar som börjar det andra eller tredje läsåret fördelas eleverna inför det andra eller tredje läsåret på dessa studievägar.
6 a §
Huvudmannen ska samråda med den juridiska eller fysiska person som tillhandahåller den arbetsplatsförlagda delen av utbildningen innan en elev inom gymnasial lärlingsutbildning placeras på arbetsplatsen. Förordning (2012:117).
7 §
Efter urval bland de sökande ska huvudmannen preliminärt besluta om antagning. Beslutet ska fattas i början av vårterminen närmast före utbildningens start. För de sökande som vid ansökningstillfället inte har slutfört grundskolan eller motsvarande utbildning ska höstterminsbetyget från den högsta årskursen då vara urvalsgrund.
Det slutliga beslutet om antagning ska om möjligt fattas före den 1 juli det år utbildningen börjar.
Antagning vid en senare tidpunkt
8 §
Huvudmannen får besluta att anta en sökande vid senare tidpunkt än vid början av utbildningen om det finns plats på den aktuella studievägen och om den sökande är behörig och har de kunskaper och färdigheter som krävs för att tillgodogöra sig undervisningen. Huvudmannen får besluta att den sökande ska genomgå ett inträdesprov för att visa att han eller hon har de kunskaper och färdigheter som krävs.
Byte av studieväg
9 §
Huvudmannen får besluta att eleven ska få byta  studieväg efter det att eleven har fått yttra sig, om eleven  uppfyller behörighetskraven för den önskade studievägen. Om  eleven inte har fyllt 18 år ska även elevens vårdnadshavare  yttra sig. Förordning (2018:1328).
Återantagning
10 §
En elev som har slutat i gymnasieskolan innan eleven har slutfört utbildningen och som vill fortsätta på det program där eleven gick tidigare, får i mån av plats antas på nytt, om eleven uppfyller behörighetskraven för den önskade studievägen.
Anpassade gymnasieskolan
Urval till nationella program
11 §
De sökande tas emot i början på utbildningen på ett nationellt program eller till en sådan särskild variant eller gymnasial lärlingsutbildning som börjar det första läsåret. Om antalet platser är färre än antalet sökande som ska tas emot i första respektive andra hand, ska ett urval göras.
Urval, antagning och övrig fördelning av platser ska göras sakligt och opartiskt. Förordning (2012:402).
12 §
Om antalet platser på ett nationellt program som anordnas av en offentlig huvudman är färre än antalet sökande, ska företräde ges till dem som har störst behov av utbildningen.
Förordning (2012:402).
Förfarandet vid antagning till nationella program
13 §
En sökande antas till en utbildning i anpassade  gymnasieskolan vid början av ett nationellt program eller en  sådan särskild variant eller gymnasial lärlingsutbildning som  börjar det första läsåret.
Inom de program som är indelade i särskilda varianter eller  gymnasiala lärlingsutbildningar som börjar det andra, tredje  eller fjärde läsåret fördelas eleverna inför det andra, tredje  eller fjärde läsåret på dessa studievägar.
Efter urval bland de sökande ska huvudmannen besluta om  antagning. Förordning (2022:1617).
Övriga bestämmelser
14 §
Bestämmelserna som gäller för gymnasieskolan i 8-10 §§  ska gälla också för anpassade gymnasieskolan.
Förordning (2022:1617).
8 kap. Betyg, gymnasieexamen och prövning
Betyg
Beslut om betyg
1 §
I 1 a-1 d §§ finns kompletterande bestämmelser till 3 kap.
16 § skollagen (2010:800) om vem som ska besluta om betyg.
Förordning (2012:745).
1 a §
Om fler än en lärare bedriver undervisningen vid den tidpunkt när betyg ska sättas och bara någon eller några av dessa är legitimerade, ska betyget beslutas av den eller de legitimerade lärarna. Förordning (2012:745).
1 b §
Om ett betyg är beroende av två eller flera legitimerade lärares bedömning och dessa inte kan enas, ska betyget beslutas av den eller de av dessa lärare som har behörighet att undervisa i det ämne som betyget avser.
Om ett betyg är beroende av en bedömning av två eller flera legitimerade lärare som är behöriga att undervisa i det ämne som betyget avser och dessa lärare inte kan enas, ska betyget beslutas av rektorn.
Om ett betyg är beroende av en bedömning av två eller flera legitimerade lärare som inte är behöriga att undervisa i det ämne som betyget avser och dessa inte kan enas, ska betyget beslutas av rektorn. Förordning (2014:860).
1 c §
Bestämmelserna i 3 kap. 16 § andra stycket skollagen 
(2010:800) samt 1 a och 1 b §§ i detta kapitel gäller inte för  lärare som saknar legitimation och är anställda utan  tidsbegränsning för att bedriva undervisning
1. i ett modersmålsämne,
2. i ett yrkesämne, eller
3. som avses i 2 kap. 17 § skollagen.
Första stycket gäller bara i de fall läraren bedriver sådan  undervisning som avses i samma stycke 1, 2 eller 3.
Förordning (2023:654).
1 d §
Om fler än en lärare bedriver sådan undervisning som avses i 1 c § vid den tidpunkt när betyg ska sättas och dessa inte kan enas, ska betyget beslutas av rektorn.
Förordning (2012:745).
Betygssättning av gymnasiearbetet och gymnasiearbetet i  anpassad gymnasieskola
1 e §
Betyg på gymnasiearbetet och gymnasiearbetet i anpassad  gymnasieskola ska beslutas av den ansvariga läraren efter att  en medbedömare som har erfarenhet av det kunskapsområde som  arbetet avser har yttrat sig.
När gymnasiearbetet eller gymnasiearbetet i anpassad  gymnasieskola helt eller delvis har genomförts som  arbetsplatsförlagt lärande ska handledaren vara medbedömare.
För en elev på ett yrkesprogram ska medbedömaren ha erfarenhet  av det yrkesområde som gymnasiearbetet avser.
Förordning (2022:1617).
Betygskriterier
2 §
I 15 kap. 24 § och 18 kap. 23 § skollagen (2010:800) anges  att läraren vid betygssättningen ska göra en sammantagen  bedömning av elevens kunskaper i förhållande till de  betygskriterier som gäller för ämnet och sätta det betyg som  bäst motsvarar elevens kunskaper. I dessa paragrafer anges  också att samtliga kriterier för betyget E ska vara uppfyllda  för att eleven ska kunna få ett godkänt betyg.
Betygskriterier ska finnas för betygen A-E.
Kriterierna för betygen A, C och E ska beskriva typiska  kunskaper för respektive betyg. Kriterierna för betyget B  innebär att elevens kunskaper sammantaget bedöms vara mellan A  och C. Kriterierna för betyget D innebär att elevens kunskaper  sammantaget bedöms vara mellan C och E. Förordning (2023:654).
Nationella prov
3 §
Syftet med nationella prov är att stödja betygssättningen.  Förordning (2017:1108)
3 a §
Nationella prov ska användas i de ämnen och på de nivåer  som anges i 3 b och 3 c §§.
När nationella prov används ska eleverna delta i alla delar av  proven. Rektorn får besluta att en elev inte behöver delta i  ett nationellt prov eller i någon eller några delar av ett  sådant prov, om det finns särskilda skäl.  Förordning (2024:1038).
3 b §
Nationella prov på högskoleförberedande program ska  användas på
1. nivå 3 i ämnena svenska eller svenska som andraspråk,
2. nivå 2 i ämnet engelska, och
3. den högsta nivån i ämnet matematik som ingår på programmet  eller, i förekommande fall, inriktningen.
Nationella prov i ämnet matematik ska dock inte användas om  ämnet matematik - fortsättning ingår på programmet eller  inriktningen. I så fall ska nationella prov i stället användas  på den högsta nivå i ämnet matematik - fortsättning som ingår  på programmet eller inriktningen.
Om en elev läser ämnet matematik eller ämnet matematik -  fortsättning på en nivå som inte ingår på programmet eller  inriktningen ska nationella prov användas även på denna nivå.
Förordning (2023:654).
3 c §
Nationella prov på yrkesprogram ska användas på
1. nivå 1 i ämnena svenska eller svenska som andraspråk,
2. nivå 1 i ämnet engelska, och
3. nivå 1 a i ämnet matematik.
Om en elev läser nivå 3 i ämnena svenska eller svenska som  andraspråk eller nivå 2 i ämnet engelska ska nationella prov  användas även på denna nivå.
Om en elev läser ämnet matematik eller ämnet matematik -  fortsättning på en nivå som inte ingår på programmet eller  inriktningen ska nationella prov användas även på denna nivå.
Förordning (2023:654).
3 d §
Nationella prov får användas även i andra ämnen och på  andra nivåer än de som anges i 3 b och 3 c §§.
Proven ska vara uppdelade i delprov som genomförs på vissa  dagar eller under vissa perioder. Förordning (2023:654).
3 e §
Eleven ska skriva uppsatserna i de nationella proven i  engelska och svenska eller svenska som andraspråk på dator  eller annan digital enhet.
Rektorn får besluta att eleven inte behöver skriva  uppsatserna i proven på dator eller annan digital enhet, om  det finns särskilda skäl. Förordning (2023:654).
3 f §
Vid bedömningen av ett nationellt prov som  genomförts på dator eller annan digital enhet ska elevens  namn och övriga uppgifter om eleven vara avidentifierade för  den bedömande läraren. I de fall där syftet med  avidentifieringen inte kan uppfyllas utan betydande  organisatoriska eller ekonomiska svårigheter för huvudmannen  får det dock göras undantag från kravet på avidentifiering.  Förordning (2023:654).
3 g §
Statens skolverk får meddela föreskrifter om  avidentifiering av nationella prov. Skolverket får även i  övrigt meddela de föreskrifter som behövs om nationella prov  och om skyldighet att delta i nationella prov.
Förordning (2023:654).
Nationella bedömningsstöd
3 h §
Nationella bedömningsstöd ska stödja lärarnas bedömning  av elevernas kunskaper. Förordning (2023:654).
3 i §
Statens skolverk får meddela närmare föreskrifter om  nationella bedömningsstöd. Förordning (2023:654).
Gymnasieexamen
4 §
Enligt 16 kap. 26 § skollagen (2010:800) ska  gymnasieexamen utfärdas om en elev i gymnasieskolan har fått  betyg från en utbildning som omfattar minst 2 500  gymnasiepoäng på ett nationellt program och eleven har  uppfyllt de övriga villkor som anges i 16 kap. 27 och 28 §§  skollagen och i denna förordning.
Gymnasieexamen får inte utfärdas om en elev följer ett  reducerat program. Förordning (2022:1105).
Kompletterande krav för yrkesexamen
5 §
Utöver vad som framgår av 16 kap. 26 och 27 §§ skollagen 
(2010:800), krävs för yrkesexamen att det i de godkända  betygen om minst 2 250 gymnasiepoäng ingår godkända betyg i  programgemensamma ämnen med 400 poäng.
Det som föreskrivs i första stycket gäller även för en  utbildning med eget examensmål. Förordning (2023:654).
6 §
Av 16 kap. 27 § skollagen (2010:800) framgår hur många  gymnasiepoäng med godkända betyg i ämnena svenska eller  svenska som andraspråk, engelska och matematik en elev ska ha  för att yrkesexamen ska utfärdas. De godkända betygen ska  omfatta följande nivåer i de aktuella ämnena:
1. nivå 1 i svenska eller svenska som andraspråk,
2. nivå 1 i engelska, och
3. nivå 1 a i matematik. Förordning (2023:654)
Kompletterande krav för högskoleförberedande examen
7 §
Av 16 kap. 28 § skollagen (2010:800) framgår hur många  gymnasiepoäng med godkända betyg i ämnena svenska eller  svenska som andraspråk, engelska och matematik en elev ska ha  för att högskoleförberedande examen
ska utfärdas. De godkända betygen ska omfatta följande nivåer  i de aktuella ämnena:
1. nivå 3 i svenska eller svenska som andraspråk,
2. nivå 2 i engelska, och
3. nivå 1 b eller 1 c i matematik. Förordning (2023:654).
Dokument
Betygskatalog
8 §
Beslut om betyg ska dokumenteras i en betygskatalog. Med  beslut om betyg avses beslut att
1. sätta betyg i ett ämne efter varje avslutad nivå i ämnet  och på ett gymnasiearbete eller efter prövning, både när det  gäller den som är elev i gymnasieskolan och när det gäller den  som inte är det,
2. sätta betyg i ett ämne efter varje avslutad nivå i ämnet  och på ett gymnasiearbete i anpassad gymnasieskola när det  gäller den som är elev i anpassade gymnasieskolan,
3. inte sätta betyg enligt 15 kap. 27 § eller 18 kap. 26 §  skollagen (2010:800).
Beslutet att inte sätta betyg markeras i betygskatalogen med  ett horisontellt streck.
Även om ett betyg på en lägre nivå i ett ämne har ersatts av  ett betyg på en högre nivå enligt 15 kap. 22 § eller 18 kap. 
22 § skollagen ska informationen om betyget på den lägre nivån  finnas kvar i betygskatalogen. Det ska också dokumenteras att  betyget har ersatts av ett betyg på en högre nivå.
Beslut om betyg ska genast kunna sammanställas för varje  enskild elev. Rektorn ansvarar för att betygskatalogen förs.
Förordning (2023:654).
Utdrag ut betygskatalogen
9 §
Rektorn ansvarar för att eleverna informeras om rätten att  få ett utdrag ur betygskatalogen. Om en elev övergår till en  annan skolenhet eller avbryter studierna, ska eleven få ett  utdrag ur betygskatalogen.
När en elev övergår till en annan skolenhet ska läraren lämna  skriftlig information till den nya skolenheten om de nivåer i  ämnen som eleven har påbörjat men inte slutfört i olika ämnen.
Eleverna ska få ett utdrag ur betygskatalogen minst två gånger  per läsår. Utdraget ska i förekommande fall innehålla uppgift  om omfattningen av den frånvaro som eleven har haft utan  giltigt skäl under terminen. Förordning (2023:654).
Betyg efter prövning
10 §
För den som inte är elev i gymnasieskolan ska betyg efter prövning utfärdas separat.
Nytt slutbetyg från grundskolan
11 §
En elev som genom studier i gymnasieskolan har fått betyg i ett av grundskolans ämnen har rätt att få ett nytt slutbetyg från grundskolan. Rektorn i gymnasieskolan utfärdar det nya slutbetyget.
Dokument efter nationella program i gymnasieskolan
Examensbevis och studiebevis
12 §
En elev som uppfyller kraven för gymnasieexamen ska få  ett examensbevis när eleven har avslutat ett nationellt  program och har fått betyg i alla ämnen i den omfattning som  ingår i elevens individuella studieplan och på det  gymnasiearbete som ingår i studieplanen. För den elev som har  fått beslut om betyg som innebär att betyg i ett eller flera  ämnen eller på gymnasiearbetet inte har kunnat sättas enligt 
15 kap. 27 § skollagen (2010:800) ska i stället ett  studiebevis utfärdas. Ett studiebevis ska också utfärdas för  en elev som annars inte uppfyller kraven för gymnasieexamen.
Förordning (2023:654).
13 §
Rektorn utfärdar examensbevis och studiebevis.
14 §
Om en elev har två betyg på samma nivå i ett ämne ska det  högsta av dessa betyg tas med i examens- eller studiebeviset.  Detsamma gäller om en elev har två betyg på jämförbara,  alternativa eller överlappande nivåer i samma ämne eller i  olika ämnen.Förordning (2023:654).
15 §
Ett betyg i ämnet historia som omfattar nivå 1 b om 
100 gymnasiepoäng får i examens- eller studiebeviset från ett  nationellt program i gymnasieskolan omvandlas till ett betyg i  ämnet som omfattar nivå 1 a 1 och nivå 1 a 2 om sammanlagt 100  gymnasiepoäng. På samma sätt får ett betyg i samhällskunskap  eller naturkunskap som omfattar nivå 1 b om 100 gymnasiepoäng  omvandlas till ett betyg i samma ämne som omfattar nivå 1 a 1  och nivå 1 a 2 om sammanlagt 100 gymnasiepoäng.
Ett omvandlat betyg ska ha samma beteckning på betygsskalan  som det ursprungliga betyget. Förordning (2023:654).
16 §
Examensbevis från ett nationellt program i gymnasieskolan får utfärdas endast en gång. Rektorn får dock besluta särskilt om sådan omvandling som avses i 15 §. Förordning (2014:860).
Examensbevis för den som är elev i gymnasieskolan
17 §
Examensbevis ska utfärdas för den som är elev i  gymnasieskolan när eleven har uppfyllt kraven för  gymnasieexamen. I beviset får endast sådana betyg som är satta  i gymnasieskolan ingå. Av examensbeviset ska det framgå
1. om beviset avser en yrkesexamen eller en  högskoleförberedande examen,
2. vilken studieväg som examensbeviset avser,
3. om eleven har fått grundläggande behörighet till  högskoleutbildning som påbörjas på grundnivå i det fall  beviset avser en yrkesexamen,
4. att eleven har genomfört ett godkänt gymnasiearbete och vad  det har innehållit,
5. om eleven har slutfört ett fullständigt eller utökat  program,
6. om eleven har haft ett längre studieuppehåll för studier  utomlands och vilken karaktär och omfattning dessa studier har  haft, och
7. att gymnasieexamen motsvarar nivå 4 i den nationella  referensramen för kvalifikationer för livslångt lärande enligt  förordningen (2015:545) om referensram för kvalifikationer för  livslångt lärande.
Av examensbeviset ska det också framgå vilka ämnen som beviset  avser. För varje ämne ska det framgå
1. alla betyg som eleven har fått utom de som har ersatts av  ett annat betyg,
2. vilka nivåer i ämnet betyget omfattar,
3. hur många gymnasiepoäng betyget omfattar, och
4. i förekommande fall vilka nivåer i ämnet som ligger utanför  elevens fullständiga program.
Det ska också framgå av examensbeviset om eleven utöver sina  gymnasiestudier har deltagit i kurser vid en högskola. Betyg  på högskolekurser ska inte redovisas i beviset. Det ska i  stället upplysas om att det finns bestämmelser om kursbevis  för kurserna i 6 kap. 20 § högskoleförordningen (1993:100).
Förordning (2024:676).
Studiebevis
18 §
För den elev som inte uppfyllt kraven för gymnasieexamen  ska ett studiebevis utfärdas. I beviset får endast sådana  betyg som är satta i gymnasieskolan ingå. Av studiebeviset ska  det framgå
1. om beviset avser en utbildning på ett yrkesprogram eller  ett högskoleförberedande program,
2. vilken studieväg som studiebeviset avser,
3. om eleven har genomfört ett godkänt gymnasiearbete och vad  det har innehållit,
4. om eleven har slutfört ett fullständigt, reducerat eller  utökat program, och
5. om eleven har haft ett längre studieuppehåll för studier  utomlands och vilken karaktär och omfattning dessa studier har  haft.
Av studiebeviset ska det också framgå vilka ämnen som beviset  avser. För varje ämne ska det framgå
1. alla betyg som eleven har fått utom de som har ersatts av  ett annat betyg,
2. vilka nivåer i ämnet betyget omfattar,
3. hur många gymnasiepoäng betyget omfattar, och
4. i förekommande fall vilka nivåer i ämnet som ligger utanför  elevens fullständiga program.
Det ska också framgå av studiebeviset om eleven utöver sina  gymnasiestudier har deltagit i kurser vid en högskola. Betyg  på högskolekurser ska inte redovisas i beviset. Det ska i  stället upplysas om att det finns bestämmelser om kursbevis  för kurserna i 6 kap. 20 § högskoleförordningen (1993:100).
Enligt 15 kap. 27 § skollagen (2010:800) ska betyg inte sättas  om det saknas underlag för bedömning av en elevs kunskaper på  grund av elevens frånvaro. Om betyg, med stöd av denna  bestämmelse, inte har satts på en nivå i ett ämne och denna  nivå inte heller omfattas av ett godkänt betyg på en högre  nivå ska det i studiebeviset anges
1. efter vilken nivå som betyg inte har satts, och
2. hur många gymnasiepoäng beslutet att inte sätta betyg  gäller. Förordning (2024:676).
Examensbevis för den som inte är elev i gymnasieskolan
19 §
Examensbevis ska utfärdas för den som inte är elev i  gymnasieskolan när han eller hon har uppfyllt kraven för  gymnasieexamen. I beviset får endast sådana betyg som är satta  i gymnasieskolan ingå. Av examensbeviset ska det framgå
1. om beviset avser en yrkesexamen eller en  högskoleförberedande examen,
2. vilken studieväg som examensbeviset avser,
3. om personen har fått grundläggande behörighet till  högskoleutbildning som påbörjas på grundnivå i det fall  beviset avser en yrkesexamen,
4. att personen har genomfört ett godkänt gymnasiearbete och  vad det har innehållit,
5. om personen har slutfört ett fullständigt eller utökat  program,
6. att beviset avser en person som inte är elev i  gymnasieskolan, och
7. att gymnasieexamen motsvarar nivå 4 i den nationella  referensramen för kvalifikationer för livslångt lärande enligt  förordningen (2015:545) om referensram för kvalifikationer för  livslångt lärande.
Av examensbeviset ska det också framgå vilka ämnen som beviset  avser. För varje ämne ska det framgå
1. alla betyg som personen har fått utom de som har ersatts av  ett annat betyg,
2. vilka nivåer i ämnet betyget omfattar,
3. hur många gymnasiepoäng betyget omfattar,
4. i förekommande fall vilka nivåer i ämnet som ligger utanför  personens fullständiga program, och
5. i förekommande fall vilka nivåer som personen har genomfört  prövning på i gymnasieskolan när personen inte var elev där.
Det ska också framgå av examensbeviset om personen utöver sina  gymnasiestudier har deltagit i kurser vid en högskola. Betyg  på högskolekurser ska inte redovisas i beviset. Det ska i  stället upplysas om att det finns bestämmelser om kursbevis  för kurserna i 6 kap. 20 § högskoleförordningen (1993:100).
Förordning (2024:676).
Dokument efter introduktionsprogram
Skriftlig bedömning
20 §
En elev som inom ramen för ett introduktionsprogram läst  grundskoleämnen utan att få godkänt betyg ska få en skriftlig  bedömning av sin kunskapsutveckling i varje sådant ämne.  Detsamma gäller om eleven läst gymnasieämnen utan att få  godkänt betyg. Förordning (2023:654).
Gymnasieintyg
21 §
När en elev på ett introduktionsprogram har nått målen  för utbildningen enligt sin individuella studieplan ska  rektorn utfärda ett gymnasieintyg som visar vilken utbildning  eleven har fått. Intyget ska innehålla uppgifter om
- utbildningens mål,
- samtliga betyg som eleven har fått utom de som har ersatts  av ett annat betyg,
- andra insatser som har ingått i den individuella  studieplanen, och
- när det är aktuellt, det yrkesområde som utbildningen har  inriktats mot. Förordning (2023:654).
Sammanställning
22 §
En elev som avbryter sin utbildning på ett  introduktionsprogram eller inte når målen för utbildningen  enligt sin individuella studieplan ska få en sammanställning  av vilka delar av utbildningen eleven har fullföljt jämfört  med sin individuella studieplan. Förordning (2018:1328).
Gymnasiebevis avseende anpassad gymnasieskola
Gymnasiebevis avseende anpassad gymnasieskola efter nationellt  program
22 a §
Gymnasiebevis avseende anpassad gymnasieskola ska  utfärdas för den som har avslutat ett nationellt program i  anpassade gymnasieskolan. Av gymnasiebeviset avseende anpassad  gymnasieskola ska det framgå
1. vilken studieväg som beviset avser,
2. vilka ämnen och i förekommande fall gymnasieämnen beviset  avser i enlighet med vad som anges i 22 b §,
3. i förekommande fall vilka ämnesområden som beviset avser  och deras omfattning,
4. om eleven har genomfört ett godkänt gymnasiearbete i  anpassad gymnasieskola och vad det i så fall har innehållit,
5. om eleven har slutfört ett fullständigt, reducerat eller  utökat program,
6. omfattningen av det arbetsplatsförlagda lärandet,
7. på vilken eller vilka arbetsplatser som eleven har  genomfört arbetsplatsförlagt lärande och vilka arbetsuppgifter  som eleven har utfört där,
8. en bedömning av hur eleven har genomfört arbetsuppgifterna  inom ramen för det arbetsplatsförlagda lärandet och  gymnasiearbetet i anpassad gymnasieskola, om eleven begär det,  och
9. att beviset motsvarar nivå 2 i den nationella referensramen  för kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande. Förordning (2023:654).
Gymnasiebevis avseende anpassad gymnasieskola efter  individuellt program
22 b §
Av ett gymnasiebevis avseende anpassad gymnasieskola  som utfärdas för den som har avslutat ett nationellt program i  anpassade gymnasieskolan ska det också framgå vilka ämnen och  i förekommande fall vilka gymnasieämnen som beviset avser. För  varje ämne och gymnasieämne ska det framgå
1. alla betyg som eleven har fått utom de som har ersatts av  ett annat betyg,
2. vilka nivåer i ämnet betyget omfattar,
3. hur många gymnasiepoäng i anpassad gymnasieskola eller  gymnasiepoäng betyget omfattar, och
4. i förekommande fall vilka nivåer i ämnet som ligger utanför  elevens fullständiga program.
Enligt 15 kap. 27 § och 18 kap. 26 § skollagen (2010:800) ska  betyg inte sättas i ett ämne om det saknas underlag för  bedömning av en elevs kunskaper på grund av elevens frånvaro.  Enligt 18 kap. 23 § skollagen ska betyg inte heller sättas för  den elev som inte har uppfyllt betygskriterierna för betyget  E. Om betyg, med stöd av någon av dessa bestämmelser, inte har  satts på en nivå i ett ämne och denna nivå inte heller  omfattas av ett godkänt betyg på en högre nivå ska det i ett  gymnasiebevis avseende anpassad gymnasieskola också anges
1. efter vilka nivåer betyg inte har satts, och
2. hur många gymnasiepoäng i anpassad gymnasieskola eller  gymnasiepoäng som beslutet att inte sätta betyg gäller.
Förordning (2023:654).
Utfärdande av gymnasiebevis avseende anpassad gymnasieskola
22 c §
Gymnasiebevis avseende anpassad gymnasieskola ska  utfärdas för den som har avslutat ett individuellt program i  anpassade gymnasieskolan. Av gymnasiebeviset avseende anpassad  gymnasieskola ska det framgå
1. att beviset avser ett individuellt program,
2. vilka ämnesområden som beviset avser och deras omfattning,
3. i förekommande fall vilka ämnen som beviset avser i enlighet  med vad som anges i 22 d §, och
4. att beviset motsvarar nivå 2 i den nationella referensramen  för kvalifikationer för livslångt lärande enligt förordningen 
(2015:545) om referensram för kvalifikationer för livslångt  lärande.
Om eleven har genomfört praktik, ska omfattningen av praktiken  också framgå av gymnasiebeviset avseende anpassad  gymnasieskola. Vidare ska det framgå på vilken eller vilka  arbetsplatser som praktiken har genomförts och vilka  arbetsuppgifter som eleven har utfört där. Beviset ska även  innehålla en bedömning av hur eleven har genomfört  arbetsuppgifterna inom ramen för praktiken, om eleven begär  det. Förordning (2023:654).
22 d §
I förekommande fall ska det av ett gymnasiebevis  avseende anpassad gymnasieskola för den som har avslutat ett  individuellt program i anpassade gymnasieskolan också framgå  vilka ämnen eleven har fått betyg i. För varje ämne ska det  framgå
1. alla betyg som eleven har fått utom de som har ersatts av  ett annat betyg,
2. vilka nivåer i ämnet betyget omfattar, och
3. hur många gymnasiepoäng i anpassad gymnasieskola betyget  omfattar.
Enligt 18 kap. 23 § skollagen (2010:800) ska betyg inte sättas  inom anpassade gymnasieskolan för den elev som inte har  uppfyllt betygskriterierna för betyget E. Enligt 15 kap. 27 §  och 18 kap. 26 § skollagen ska betyg inte heller sättas om det  saknas underlag för bedömning av en elevs kunskaper på grund  av elevens frånvaro. Om betyg, med stöd av någon av dessa  bestämmelser, inte har satts på en nivå i ett ämne och nivån  inte heller omfattas av ett betyg på en högre nivå ska det i  gymnasiebeviset avseende anpassad gymnasieskola anges
1. efter vilka nivåer betyg inte har satts, och
2. hur många gymnasiepoäng i anpassad gymnasieskola beslutet  att inte sätta betyg gäller. Förordning (2023:654).
22 e §
Rektorn utfärdar gymnasiebevis avseende anpassad  gymnasieskola.
Om en elev har två betyg på samma nivå i ett ämne ska det  högsta av dessa betyg tas med i gymnasiebeviset avseende  anpassad gymnasieskola. Detsamma gäller om en elev har två  betyg på jämförbara, alternativa eller överlappande nivåer i  samma ämne eller i olika ämnen.
Förordning (2023:654).
Rätt att läsa ett ämne på nytt
23 §
En elev som har fått betyg i ett gymnasieämne innan  eleven påbörjat sin gymnasieutbildning har rätt att på nytt  läsa de nivåer i ämnet som omfattas av elevens betyg och efter  varje avslutad nivå få ett nytt betyg i ämnet i  gymnasieskolan.
Rektorn fattar beslut efter det att eleven fått yttra sig. Om  eleven inte har fyllt 18 år ska även elevens vårdnadshavare  yttra sig.
I 9 kap. 1 och 2 §§ finns bestämmelser om övriga fall när en  elev har rätt att läsa ett ämne på nytt. Förordning (2023:654).
Prövning
Prövning för den som är elev i gymnasieskolan
24 §
En elev i gymnasieskolan har rätt att genomgå prövning  vid den egna skolenheten i alla ämnen som ingår i elevens  individuella studieplan på de nivåer som ingår i studieplanen.  Eleven får dock inte genomgå prövning på en viss nivå i ett  ämne om eleven tidigare har fått minst betyget E på den nivån.
En elev i gymnasieskolan har också rätt att genomgå prövning  vid den egna skolenheten i alla grundskoleämnen och det  gymnasiearbete som ingår i elevens individuella studieplan.  Detta gäller dock inte om eleven tidigare har fått minst  betyget E i grundskoleämnet eller på gymnasiearbetet.
Förordning (2023:654).
Prövning för den som inte är elev i gymnasieskolan
25 §
Den som inte är elev i gymnasieskolan men som vill ha  betyg därifrån har rätt att genomgå prövning i alla ämnen på  de nivåer som får finnas på ett nationellt program utom de  ämnen som bara får anordnas på vissa utbildningar. Rätten  gäller också gymnasiearbetet.
Prövning får göras endast vid en skolenhet som anordnar  utbildning i det aktuella ämnet på den nivå som prövningen  gäller eller, när det gäller gymnasiearbetet, utbildning inom  det kunskapsområde som gymnasiearbetet avser.
Förordning (2023:654).
26 §
Statens skolverk får meddela närmare föreskrifter om prövning.
Betyg för elever som inte följt undervisningen
27 §
Rektorn får ge en elev som inte har följt undervisningen  på en nivå i ett ämne betyget E i ämnet på den aktuella nivån  utan att eleven genomgår prövning, om
1. det av betyg, intyg eller liknande framgår att eleven genom  studier i utlandet eller på annat sätt förvärvat sådana  kunskaper som behövs för betyget E i ämnet på den aktuella  nivån, och
2. utbildning i ämnet på den aktuella nivån anordnas vid  skolenheten. Förordning (2023:654).
Utformning av dokument
27 a §
Om betyg inte har kunnat sättas enligt 15 kap. 27 §  skollagen (2010:800), ska detta markeras med ett horisontellt  streck i de dokument enligt detta kapitel som rör  gymnasieskolan.
Om betyg inte har kunnat sättas enligt 18 kap. 26 § skollagen,  ska detta markeras med ett horisontellt streck i  gymnasiebeviset avseende anpassad gymnasieskola.
Förordning (2022:1617).
28 §
Statens skolverk får meddela ytterligare föreskrifter om utformningen av de dokument som har nämnts i detta kapitel. När det gäller föreskrifter som rör examensbevis ska Skolverket samråda med Universitets- och högskolerådet samt Myndigheten för yrkeshögskolan. Förordning (2012:745).
9 kap. Stödåtgärder
Rätt att läsa ett ämne på nytt
1 §
Om en elev inte har fått ett godkänt betyg i ett ämne på  en viss nivå, har eleven rätt att läsa den aktuella nivån på  nytt en gång. Har eleven slutfört samma nivå i ett ämne två  gånger och inte fått ett godkänt betyg får eleven läsa nivån  på nytt ytterligare en gång, om det finns särskilda skäl.
En elev som inte har fått betyget E på gymnasiearbetet eller  gymnasiearbetet i anpassad gymnasieskola har rätt att göra om  arbetet en gång.
Om en elev har fått betyget F i en stor andel av ämnena under  ett läsår får eleven, om det finns särskilda skäl, på nytt  läsa också sådana nivåer i ämnen som eleven fått ett godkänt  betyg i under läsåret. Förordning (2023:654).
2 §
En elev som har bytt studieväg får, om det finns särskilda  skäl, på nytt läsa sådana nivåer i ämnen som eleven tidigare  fått ett godkänt betyg på. Förordning (2023:654).
3 §
En elev som läser en nivå i ett ämne på nytt har rätt att  få ett nytt betyg i ämnet.
I 8 kap. 23 § finns en bestämmelse om att en elev som har fått  betyg i ett gymnasieämne innan eleven påbörjat  gymnasieutbildning har rätt att på nytt läsa de nivåer i ämnet  som omfattas av elevens betyg och få ett nytt betyg i ämnet i  gymnasieskolan. Förordning (2023:654).
Individuellt anpassat program
4 §
En elevs utbildning i gymnasieskolan får avvika från vad  som annars gäller för ett nationellt program genom att vissa  ämnen eller nivåer i ämnen byts ut om
1. utbildningen kan hänföras till ett nationellt program,
2. kraven för examen från det aktuella programmet kan  uppfyllas, och
3. beslutet fattas före utgången av det andra läsåret.
När det gäller villkoret i första stycket 2 får dock den  inledande nivån i ämnet matematik bytas ut mot en annan  inledande nivå i ämnet matematik.
Ett beslut om att byta ut en viss nivå i ett ämne får inte  fattas efter det att eleven har påbörjat den aktuella nivån.
Förordning (2023:654).
4 a §
En elevs utbildning i anpassade gymnasieskolan får  avvika från vad som annars gäller för ett nationellt program  genom att vissa ämnen eller nivåer i ämnen byts ut, för att  eleven ska kunna läsa
1. ämnen enligt gymnasieskolans ämnesplaner,
2. ämnesområden i individuella program i anpassade  gymnasieskolan,
3. ämnen eller nivåer i ämnen som inte finns i  programstrukturen för det program som eleven är antagen till,  eller
4. grundskoleämnen.
Statens skolverk får meddela föreskrifter om att ämnen eller  nivåer i ämnen får bytas ut av andra skäl än de som anges i  första stycket. Förordning (2023:654).
Beslut om vissa stödåtgärder
5 §
Rektorn fattar beslut enligt 1, 2, 4 och 4 a §§ efter  det att eleven och berörda lärare har fått yttra sig. Om  eleven inte har fyllt 18 år ska även elevens vårdnadshavare  yttra sig. Förordning (2018:1328).
Reducerat program
6 §
En elev i gymnasieskolan får befrias från undervisning i  ett eller flera ämnen, nivåer i ämnen eller gymnasiearbetet om  eleven önskar det och har påtagliga studiesvårigheter som inte  kan lösas på något annat sätt.
En elev i anpassade gymnasieskolan får befrias från  undervisning i ett eller flera ämnen, nivåer i ämnen eller  gymnasiearbetet i anpassad gymnasieskola om eleven önskar det  och har påtagliga studiesvårigheter som inte kan lösas på  något annat sätt eller saknar förutsättningar att klara av ett  fullständigt program.
Reducerat program beslutas inom ett åtgärdsprogram.
Förordning (2023:654).
6 a §
En elev som har valt bort en eller flera nivåer i ämnen  enligt 4 kap. 23 § ska inte anses följa ett reducerat program  enligt 6 §. Förordning (2023:654).
Förlängd undervisning i gymnasieskolan
7 §
Huvudmannen får besluta att undervisningen på ett  nationellt program för en elev i gymnasieskolan får fördelas  över längre tid än tre år, om
1. eleven har läst ett reducerat program,
2. eleven läser ett yrkesprogram och det kan befaras att  eleven inte kommer att uppfylla de betygskriterier som minst  ska uppfyllas i de ämnen på de nivåer som krävs för att eleven  ska uppnå grundläggande behörighet till högskoleutbildning som  påbörjas på grundnivå, eller
3. det med hänsyn till elevens förutsättningar i övrigt finns  särskilda skäl för det. Förordning (2023:654).
Specialklasser
8 §
Specialklasser får inrättas för elever som på grund av hörsel- eller synskada, rörelsehinder eller andra uttalade studiesvårigheter inte kan följa den vanliga undervisningen.
Studiehandledning på modersmålet
9 §
En elev ska få studiehandledning på sitt modersmål, om  eleven behöver det.
En elev som ska erbjudas modersmålsundervisning och som före  sin ankomst till Sverige har undervisats på ett annat språk än  modersmålet får ges studiehandledning på det språket i stället  för på modersmålet, om det finns särskilda skäl.
Studiehandledning enligt första eller andra stycket får ges i  interaktiv form med informations- och kommunikationsteknik där  eleven och studiehandledaren är åtskilda i rum men inte i tid,  om det inte finns någon lämplig person inom skolenheten som  kan ge studiehandledning och huvudmannen trots upprepade  ansträngningar inte har lyckats anställa en sådan.
Förordning (2020:780).
10 kap. Utbildning för döva och hörselskadade
Utbildningens innehåll och organisation
1 §
Örebro kommun får i sin gymnasieskola anordna utbildning för elever som
1. är döva och hörselskadade och är beroende av en teckenspråkig miljö,
2. är hörselskadade och trots användningen av tekniska hjälpmedel och andra stödinsatser inte kan följa reguljär undervisning i gymnasieskolan,
3. har en språkstörning och behöver insatser av samma slag som döva, eller
4. är dövblinda.
Utbildningarna kallas riksgymnasiet för döva (RGD) eller riksgymnasiet för hörselskadade (RGH). När det i denna förordning talas om döva elever avses även elever enligt första stycket 3 och 4.
2 §
Utbildningen för döva och hörselskadade ska så långt det är möjligt integreras med motsvarande utbildning i gymnasieskolan.
3 §
Nationella program, nationella inriktningar och  särskilda varianter samt introduktionsprogram i form av  programinriktat val som är utformat för en grupp elever och  yrkesintroduktion som är utformat för en grupp elever får  anordnas särskilt som utbildning för döva och hörselskadade,  om antalet elever är minst fyra. Förordning (2018:1328).
4 §
Statens skolverk får meddela föreskrifter om  nödvändiga avvikelser från läroplanen, examensmålen,  ämnesplanerna och poängplanen för nationella program i  gymnasieskolan i bilaga 2 till skollagen (2010:800) för  utbildning som avses i detta kapitel.  Förordning (2018:1328).
5 §
Teckenspråk som gymnasiegemensamt ämne ska förekomma på  alla nationella program som anordnas för döva elever.
Nivåer i teckenspråk som gymnasiegemensamt ämne får ersätta en  eller flera nivåer i ämnen i studievägen för döva elever med  undantag för nivåer i ämnet svenska. Beslutet fattas av  rektorn.
I stället för svenska eller svenska som andraspråk respektive  engelska får döva elever läsa svenska för döva respektive  engelska för döva som gymnasiegemensamma ämnen.
Förordning (2023:654).
6 §
Utbildning i teckenspråk som annat ämne än  gymnasiegemensamt ämne får anordnas för hörselskadade elever,  om de har behov av det och vill delta i utbildning i ämnet.
Nivåer i teckenspråk som gymnasiegemensamt ämne får ersätta en  eller flera nivåer i ämnen i studievägen för hörselskadade  elever med undantag för nivåer i ämnet svenska. Beslutet  fattas av rektorn. Förordning (2023:654).
7 §
För elever som behöver det bör utbildningstiden förlängas med ett år. Örebro kommun beslutar om en sådan förlängning.
Mottagande och urval
8 §
Utbildningen ska vara öppen för sökande från hela landet.
9 §
Om antalet platser är färre än antalet sökande ska ett urval göras. Vid urvalet ska, utan hänsyn till betyg, företräde ges till dem som har störst behov av utbildningen.
Interkommunal ersättning
10 §
Om Örebro kommun har antagit en elev som inte är hemmahörande i kommunen på riksgymnasiet för döva (RGD) eller riksgymnasiet för hörselskadade (RGH), har kommunen rätt till ersättning för sina kostnader för elevens utbildning från elevens hemkommun.
Särskild omvårdnad
11 §
För elever som vill och har behov av det ska Örebro kommun anvisa kost och logi. Kommunen ska även ansvara för att eleverna har tillgång till den hjälp i övrigt som föranleds av deras funktionsnedsättning.
Övriga regler om gymnasieskolan
12 §
De bestämmelser i denna förordning som gäller för gymnasieskolan i övrigt ska tillämpas även i fråga om utbildning för döva och hörselskadade, om inte något annat särskilt anges.
11 kap. Utbildning för svårt rörelsehindrade ungdomar (Rh-
anpassad utbildning)
Utbildningens innehåll och organisation
1 §
Den Rh-anpassade utbildningen ska så långt det är möjligt integreras med motsvarande utbildning i gymnasieskolan.
2 §
Nationella program, nationella inriktningar och  särskilda varianter samt introduktionsprogram i form av  programinriktat val som är utformat för en grupp elever och  yrkesintroduktion som är utformat för en grupp elever får  anordnas särskilt som Rh-anpassad utbildning, om antalet  elever är minst fyra. Förordning (2018:1328).
3 §
Inom den Rh-anpassade utbildningen får rektorn, efter det att berörd lärare och eleven har fått yttra sig, besluta om sådana individuella eller gruppvisa avvikelser som behövs för att medge den långsammare studietakt som är nödvändig för eleven.
4 §
Om en elev på grund av sin funktionsnedsättning har stora  svårigheter att tillgodogöra sig en viss del av utbildningen  får rektorn, efter det att den berörda läraren och eleven har  fått yttra sig, befria eleven från upp till hälften av  utbildningen på en nivå i ett ämne enligt den reguljära  ämnesplanen, utan att antalet gymnasiepoäng för nivån minskas 
(utbildning enligt specialinriktad ämnesplan).
En elev som följt en specialinriktad ämnesplan ska i fråga om  den aktuella nivån i ämnet anses ha genomgått den undervisning  och verksamhet som ingår i ett fullständigt program.
Av betyget ska det framgå att undervisningen på nivån i ämnet  har avsett en specialinriktad ämnesplan och vilket centralt  innehåll som undervisningen har omfattat.  Förordning (2023:654).
Organisation, avgifter och interkommunal ersättning för särskilda omvårdnadsinsatser
5 §
Sådana särskilda omvårdnadsinsatser som avses i 15 kap. 35 §
skollagen (2010:800) regleras i avtal mellan staten och den kommun eller annan huvudman som ansvarar för omvårdnaden.
6 §
Specialpedagogiska skolmyndigheten får meddela föreskrifter om avgifter för kost och logi för elever som bor i elevhem i anslutning till en gymnasieskola med Rh-anpassad utbildning.
7 §
Ersättning enligt 15 kap. 40 § skollagen (2010:800) för kostnader för boende, omvårdnad i boendet och habilitering ska motsvara en tredjedel av de genomsnittliga kostnaderna för insatserna per elev.
Specialpedagogiska skolmyndigheten får meddela ytterligare föreskrifter om sådan ersättning som avses i första stycket.
8 §
En kommun som har antagit en elev som inte är hemmahörande i kommunen på en Rh-anpassad utbildning, har rätt till ersättning för sina kostnader för elevens utbildning från elevens hemkommun.
Övriga regler om gymnasieskolan
9 §
De bestämmelser i denna förordning som gäller för gymnasieskolan i övrigt ska tillämpas även i fråga om Rh-
anpassad utbildning, om inte något annat särskilt anges.
12 kap. Elever
Anmälningsskyldighet vid frånvaro
1 §
Om en elev på grund av sjukdom eller av annan orsak inte kan delta i skolarbetet, ska det snarast anmälas.
Ledighet
2 §
Rektorn får bevilja en elev ledighet från skolarbetet för enskilda angelägenheter. Rektorn får även bevilja en elev ledighet från skolarbetet om det är nödvändigt för att eleven ska kunna utföra uppgifter som har samband med en gymnasial lärlingsanställning. Eleven får också i mindre omfattning befrias från vissa undervisningspass eller från annat skolarbete av rektorn. Förordning (2014:420).
Avslutande av utbildningen
3 §
En elev anses ha avslutat utbildningen om eleven inte kommer till den utbildning eleven har antagits till och inte heller anmäler giltig orsak att utebli inom tre dagar efter det att den första terminen har startat.
Förordning (2014:860).
4 §
Om en elev vill avsluta utbildningen utan att  slutföra den, ska eleven anmäla det till rektorn. En elev som  inte har fyllt 18 år ska visa att vårdnadshavaren samtycker  till att eleven slutar i förtid. Förordning (2018:1328).
4 a §
Om en elev har påbörjat en utbildning och därefter utan anmälan enligt 4 § har uteblivit från utbildningen under mer än en månad i följd, utan att detta har berott på sjukdom eller beviljad ledighet, ska eleven anses ha avslutat utbildningen.
Rektorn får dock besluta att eleven inte ska anses ha avslutat utbildningen trots att förutsättningarna i första stycket finns, om det finns synnerliga skäl.
Förordning (2015:291).
Barn till svenska medborgare i utlandet
5 §
Ungdomar under 18 år som är bosatta i utlandet hos sina vårdnadshavare ska likställas med sökande från den kommun där den sökta gymnasieutbildningen anordnas, om minst en av vårdnadshavarna är svensk medborgare.
Nordiska sökande till gymnasieskolan
6 §
För nordiska sökande gäller 7-10 §§. Med nordiska sökande avses i denna förordning sökande som är bosatta i Danmark eller Finland med självstyrande områden eller i Island eller Norge.
De självstyrande områdena är Färöarna, Grönland och Åland.
7 §
En nordisk sökande får tas emot i gymnasieskolan endast om den sökande genom sin tidigare skolgång i ett annat nordiskt land har utbildning som i huvudsak motsvarar en svensk grundskoleutbildning och uppfyller behörighetskraven för den sökta utbildningen i 16 kap. 29-33 §§ skollagen (2010:800) med undantag för kravet på godkänt betyg i svenska.
I övrigt ska nordiska sökande likställas med sökande från den kommun där den sökta gymnasieutbildningen anordnas.
Ersättning för nordiska elever
8 §
En kommun som i sin gymnasieskola har tagit emot fler nordiska sökande än det antal svenska elever bosatta i kommunen som samtidigt genomgår gymnasial utbildning i något annat nordiskt land har rätt till ersättning för det överskjutande antalet elever.
En kommun som i sin gymnasieskola tagit emot nordiska sökande på yrkesdansarutbildning enligt förordningen (2011:7) om dansarutbildning har rätt till ersättning för alla sökande.
Förordning (2011:521).
9 §
En region eller en enskild huvudman som har tagit emot  nordiska sökande har rätt till ersättning.
Förordning (2019:1083).
10 §
Ersättningens storlek i de fall som avses i 8 och 9 §§
beslutas av regeringen.
Ansökan om sådan ersättning görs hos Statens skolverk som beslutar om ersättningen i det enskilda fallet och betalar ut beloppen.
Övriga utländska sökande
11 §
Om inte något annat följer av 5-7 §§ eller av andra föreskrifter som har meddelats av regeringen, får en sökande som inte är bosatt i Sverige tas emot i gymnasieskolan om
1. den sökande uppfyller behörighetskraven för utbildningen, och
2. det finns plats på den sökta utbildningen.
12 §
Om en sådan sökande som avses i 11 § har tagits emot i gymnasieskolan, ska bestämmelserna i 15 kap. 17 § och 16 kap.
37-40 §§ skollagen (2010:800) om avgifter respektive elevens rätt att fullfölja utbildningen gälla så länge eleven har rätt att vistas i landet.
13 §
Statens skolverk får meddela ytterligare föreskrifter om mottagande i gymnasieskolan av sökande som inte är bosatta i landet.
Asylsökande barn m.fl.
14 §
Barn som omfattas av 29 kap. 2 § andra stycket 1 skollagen
(2010:800) ska erbjudas plats så snart det är lämpligt med hänsyn till deras personliga förhållanden. Det bör dock ske senast en månad efter ankomsten. Förordning (2012:117).
13 kap. Bidrag till huvudmän för fristående gymnasieskolor och  anpassade gymnasieskolor
Fastställande av bidrag per kalenderår
1 §
Ett bidrag till enskilda huvudmän för gymnasieskola eller  anpassad gymnasieskola ska beslutas per kalenderår.
Bidraget ska grunda sig på kommunens budget för det kommande  kalenderåret och beslutas före kalenderårets början. I de fall  bidraget ska beslutas enligt 16 kap. 55 § tredje stycket eller 
19 kap. 48 § fjärde stycket skollagen (2010:800) får det dock  beslutas senast den 15 februari det kalenderår som bidraget  avser. För elever som påbörjar en utbildning under  kalenderåret ska hemkommunen besluta om bidraget omgående.
För elever som påbörjar utbildning i augusti ska bidraget avse  tiden från och med den 1 juli samma år. Förordning (2022:1617).
Ändringar under löpande budgetår
2 §
Om ytterligare resurser ges till hemkommunens  gymnasieskola eller anpassade gymnasieskola under budgetåret,  ska motsvarande tillskott ges till de enskilda huvudmännen.
Om hemkommunen minskar ersättningen till sin gymnasieskola  eller anpassade gymnasieskola, får bidrag till enskilda  huvudmän minskas i motsvarande mån genom att återstående  utbetalningar under budgetåret sätts ner.
Förordning (2022:1617).
Grundbelopp
3 §
I 16 kap. 53 §, 17 kap. 32 §, 19 kap. 46 § och 22 kap. 
19 § skollagen (2010:800) anges vilka kostnadsslag som ska  ingå i det grundbelopp som lämnas i bidrag till en enskild  huvudman för gymnasieskola eller anpassad gymnasieskola. Vid  tillämpning av dessa bestämmelser ska ersättning för
1. undervisning avse kostnader för skolans rektor och andra  anställda med ledningsuppgifter, undervisande personal,  personal i skolbibliotek, stödåtgärder till elever,  arbetslivsorientering, kompetensutveckling av personalen och  liknande kostnader,
2. lärverktyg avse kostnader för läroböcker, andra läromedel  och andra tryckta eller digitala verk samt utrustning och  material som används i undervisningen, kostnader för analoga  och digitala medier i skolbibliotek samt studiebesök och  liknande kostnader,
3. elevhälsa avse kostnader för sådan elevhälsa som avser  medicinska, psykologiska eller psykosociala insatser,
4. måltider avse kostnader för livsmedel, personal,  transporter och därmed sammanhängande administration och  liknande kostnader,
5. administration avse administrativa kostnader som ska  beräknas till tre procent av grundbeloppet,
6. mervärdesskatt avse ett schablonbelopp som uppgår till sex  procent av det totala bidragsbeloppet (grundbelopp och i  förekommande fall tilläggsbelopp), och
7. lokalkostnader avse kostnader för hyra, drift, inventarier  som inte är lärverktyg och kapital i form av ränta på lån och  liknande, dock inte kostnader för amortering.
I det fall utbildningen är en särskild variant eller avvikelse  i form av riksrekryterande utbildning och det inte är fråga om  en sådan utbildning som avses i 22 kap. 13 § skollagen, ska  dock bidragets grundbelopp i stället bestämmas enligt 2 kap. 
6 §. Förordning (2024:269).
Särskilt om ersättning för måltider
4 §
Bidraget till en enskild huvudman för gymnasieskola eller  anpassad gymnasieskola ska innefatta ersättning för  skolmåltider, om hemkommunen erbjuder kostnadsfria  skolmåltider.
En enskild huvudman för gymnasieskola eller anpassad  gymnasieskola, vars bidrag från en elevs hemkommun innefattar  ersättning för skolmåltider, får inte ta ut någon  måltidsavgift från den elev som bidraget avser.
Förordning (2022:1617).
Särskilt om ersättning för lokalkostnader
5 §
Ersättning för lokalkostnader enligt 3 § 7 ska motsvara  hemkommunens genomsnittliga lokalkostnad per elev i  motsvarande verksamhet.
Om det finns särskilda skäl, ska ersättningen för  lokalkostnader i stället högst motsvara den enskilde  huvudmannens faktiska kostnader om dessa är skäliga. Vid  prövningen av om det finns särskilda skäl ska hänsyn tas till  om skillnaden mellan hemkommunens genomsnittliga  lokalkostnader och den enskilde huvudmannens faktiska  kostnader är betydande på grund av kommunens investering i  nya lokaler, renovering av befintliga lokaler eller någon  annan omständighet. Vid prövningen får hänsyn även tas till  intresset av att utbildning med en enskild huvudman kan  etableras. Förordning (2018:4).
Särskilt om ersättning för kapitalkostnader
6 §
Hemkommunens normala avskrivningsprinciper ska tillämpas vid beräkningen av kostnader för inköp. Förordning (2012:402).
Tilläggsbelopp
7 §
Med tilläggsbelopp enligt 16 kap. 54 §, 19 kap. 47 § och 
22 kap. 20 § skollagen (2010:800) avses ersättning för
1. extraordinära stödåtgärder, och
2. modersmålsundervisning för elever som ska ges sådan  undervisning. Förordning (2024:219).
7 a §
Med extraordinära stödåtgärder enligt 7 § 1 avses  stödåtgärder som väsentligt avviker från det särskilda stöd  som ska tillhandahållas inom ramen för grundbeloppet och som  innebär att betydande resurser måste avsättas för en elevs  räkning. Vid bedömningen av om stödåtgärder utgör  extraordinära stödåtgärder ska åtgärdernas omfattning och  varaktighet särskilt beaktas.
Extraordinära stödåtgärder kan avse exempelvis assistenthjälp,  anpassning av lokaler eller en helt anpassad lärmiljö.  Extraordinära stödåtgärder kan riktas till bland andra elever  med funktionsnedsättning, stora inlärningssvårigheter eller  långvarig skolfrånvaro.
Med en helt anpassad lärmiljö enligt andra stycket avses en  miljö som har utformats med särskilt små elevgrupper, hög  lärartäthet och specialpedagogisk kompetens.  Förordning (2024:219).
7 b §
En enskild huvudman som ansöker om bidrag i form av  tilläggsbelopp för extraordinära stödåtgärder ska lämna de  uppgifter som behövs för bestämmandet av tilläggsbelopp.
Förordning (2024:219).
7 c §
Statens skolverk får meddela ytterligare föreskrifter om
- vilka uppgifter som en enskild huvudman ska lämna enligt 
7 b §, och
- bestämmandet av tilläggsbelopp. Förordning (2024:219).
Omfattningen av bidragsberättigad gymnasieutbildning
8 §
Bidrag till en enskild huvudman för gymnasieskola enligt 
16 kap. 52 § skollagen (2010:800) ska lämnas i en omfattning  som minst motsvarar en fullständig gymnasieutbildning (2 500-2 800 gymnasiepoäng).
Om elevens hemkommun fördelar mindre resurser till en kommunal  skola på grund av att elever har valt bort nivåer i ämnen  enligt 4 kap. 23 §, får bidrag som lämnas till den enskilda  huvudmannen minskas på motsvarande sätt för sådana bortvalda  nivåer i ämnen hos den enskilda huvudmannen.  Förordning (2023:654).
Riksprislistan
9 §
Statens skolverk får meddela föreskrifter om vilka belopp  en kommun ska betala till en enskild huvudman per elev,  program och inriktning när det gäller sådana grundbelopp som  avses i 16 kap. 55 § tredje stycket och 19 kap. 48 § fjärde  stycket skollagen. När Skolverket meddelar föreskrifter om  grundbeloppens storlek ska dessa meddelas senast den 
31 januari det kalenderår som föreskrifterna gäller för.
Skolverket får meddela föreskrifter om skyldighet för  kommunerna och regionerna att lämna de uppgifter om  verksamheten som behövs för sådana föreskrifter om grundbelopp  som avses i första stycket.
När Skolverket meddelar föreskrifter om grundbeloppens storlek  enligt riksprislistorna ska berörda kommuners budgeterade  bidragsbelopp och berörda regioners budgeterade kostnader för  program och i förekommande fall inriktning ligga till grund  för bidragsbeloppen.
Statens skolverk får meddela föreskrifter när det gäller den  ersättning som avses i 17 kap. 35 § andra stycket 2 skollagen 
(2010:800). Förordning (2019:1083).
Jämförbara program i anpassade gymnasieskolan
9 a §
Statens skolverk får meddela föreskrifter om vilka av de  nationella program i anpassade gymnasieskolan som avses i 
19 kap. 48 § första stycket skollagen (2010:800) som är  jämförbara vid fördelning av resurser. Förordning (2022:1617).
Redovisning av hur bidraget har beräknats
10 §
En kommun som lämnar bidrag för en elev i en fristående skola ska för den enskilda huvudmannen kunna redovisa hur bidraget har beräknats.
Av redovisningen ska beloppen för lokalkostnader, administration och mervärdesskatt framgå. Om det inte finns särskilda skäl, ska redovisningen även innehålla belopp för övriga kostnadsslag var för sig.
Statens skolverk får meddela föreskrifter om sådan redovisning.
Förordning (2012:402).
Utbetalning av bidrag
11 §
Om den enskilda huvudmannen och kommunen inte kommer överens om annat, ska bidraget betalas ut med en tolftedel varje månad. Förordning (2012:402).
Kommande verksamhet
12 §
Statens skolverk får meddela föreskrifter om skyldigheten  för en enskild huvudman för gymnasieskola eller anpassad  gymnasieskola att lämna uppgifter om kommande verksamhet.
Förordning (2022:1617).
13 a kap. Utbildning vid särskilda ungdomshem
Inledande föreskrifter
1 §
I 24 kap. 9 § skollagen (2010:800) finns bestämmelser om utbildning för icke skolpliktiga unga som vistas i ett sådant hem som avses i 12 § lagen (1990:52) med särskilda bestämmelser om vård av unga (särskilt ungdomshem).
För sådan utbildning ska relevanta bestämmelser i denna förordning tillämpas med de nödvändiga avvikelser som följer av att den unge vistas i ett sådant hem. Förordning (2015:291).
Huvudmannen
2 §
Huvudmannen för ett särskilt ungdomshem ska fullgöra de uppgifter i fråga om utbildningen vid hemmet som annars huvudmannen för den skolform inom skolväsendet som utbildningen motsvarar har. Förordning (2015:291).
3 §
Har upphävts genom förordning (2020:780).
Bemyndigande
4 §
Statens skolverk får, efter att ha inhämtat synpunkter från Statens institutionsstyrelse, meddela föreskrifter om verkställigheten av detta kapitel. Förordning (2015:291).
14 kap. Övriga bestämmelser
1 §
Statens skolverks beslut enligt denna förordning får inte överklagas. Förordning (2012:402).
2 §
I de fall en ansökan ska göras enligt denna  förordning får den överföras elektroniskt till Statens  skolinspektion respektive Statens skolverk.
Skolinspektionen respektive Skolverket får meddela  föreskrifter om elektronisk överföring av en ansökan om  godkännande och om elektronisk underskrift.
Skolinspektionen respektive Skolverket får meddela  föreskrifter om de ansökningar som regleras i denna  förordning.
Skolinspektionen får meddela föreskrifter om betalning av  avgift. Förordning (2018:1573).
3 §
Statens skolverk får meddela föreskrifter om hur det  systematiska kvalitetsarbetet enligt 4 kap. 3-6 §§ skollagen 
(2010:800) ska bedrivas i gymnasieskolan och anpassade  gymnasieskolan. Förordning (2022:1617).
4 §
Statens skolverk får meddela föreskrifter om hur det  förebyggande arbetet för att skapa trygghet och studiero  enligt 5 kap. 3 § skollagen (2010:800) ska bedrivas i  gymnasieskolan och anpassade gymnasieskolan.
Förordning (2022:1617).
15 kap. Ny beteckning 14 kap. genom förordning (2012:402).
Övergångsbestämmelser
2010:2039
1. Denna förordning träder i kraft den 1 februari 2011.
Bestämmelserna ska tillämpas på utbildning som påbörjas efter den 1 juli 2011. För utbildning som påbörjats före den 1 juli 2011 gäller äldre bestämmelser för utbildningen.
2. Genom förordningen upphävs gymnasieförordningen (1992:394)
och förordningen (1994:741) om gymnasiesärskolan.
3. I de fall undervisning i grundskolans ämnen sker i gymnasieskolan får de kursplaner för ämnen i grundskolan som gäller före den 1 juli 2011 användas fram till den 1 juli 2013.
Betyg ska då sättas med den betygsskala som gällde före den 1 juli 2011.
4. Statens skolverk får meddela föreskrifter om antagning till gymnasieskolan för sökande till gymnasieskolan från grundskolan eller specialskolan som har betyg både satta enligt den betygsskala som gällde före den 1 juli 2011 och satta enligt den betygsskala som gäller därefter. Förordning (2012:117).
5. En elev som har påbörjat sin utbildning före den 1 juli 2011 och som efter avbrott i studierna vill återuppta sin gymnasieutbildning efter den 1 juli 2011 och vars påbörjade utbildning inte längre erbjuds i gymnasieskolan, ska fullfölja utbildningen enligt de bestämmelser som gäller för utbildning som påbörjas efter den 1 juli 2011. Detsamma gäller för en elev som återantas i gymnasieskolan eller som går om ett läsår, på samma program eller ett annat program efter programbyte.
För dessa elever får gymnasieexamen utfärdas om de uppfyller de villkor som ställs i skollagen (2010:800) och i denna förordning. I en sådan examen får betyg satta före den 1 juli 2011 ingå om de omfattas av de föreskrifter som har meddelats med stöd av punkt 6. Betygen ska i sådana fall omvandlas enligt följande.
- Mycket väl godkänt ska motsvara A,
- Väl godkänt ska motsvara C,
- Godkänt ska motsvara E, och
- Icke godkänt ska motsvara F.
I sådana fall ska i examensbeviset betyg anges med betygsstegen A-F och kurser anges enligt ämnesplaner. Förordning (2012:117).
6. Skolverket får meddela föreskrifter om i vilka fall kurser enligt de kursplaner som gäller före den 1 juli 2011 motsvaras av kurser enligt ämnesplaner och får ingå i en gymnasieexamen.
7. Om bestämmelsen i 5 inte kan tillämpas eller om det annars finns särskilda skäl, får rektorn besluta att dessa elever får fullfölja utbildningen enligt äldre bestämmelser. För dessa elever ska slutbetyg utfärdas. I slutbetyget får då betyg satta på kurser enligt ämnesplaner ingå. Slutbetyg får utfärdas senast den 1 juli 2015.
Om eleven fullföljer utbildningen enligt äldre bestämmelser, får det innebära att eleven byter till ett specialutformat program enligt 2 kap. 12 § gymnasieförordningen (1992:394).
8. I stället för vad som anges i 5 kap. 4 § ska ansökan om särskild variant inom det estetiska området avseende utbildning som planeras starta höstterminen 2011 göras senast den 31 januari 2011.
9. Skolverket får för 2011, med avvikelse från vad som anges i 14 kap. 9 § tredje stycket, meddela föreskrifter om grundbeloppens storlek enligt riksprislistan med berörda kommuners och landstings budgeterade bidragsbelopp för del av året som grund. Sådana föreskrifter får avse del av året.
I stället för vad som anges i 14 kap. 1 § första och andra styckena får bidragsbeslutet för kalenderåret 2011 fattas under kalenderåret och avse del av detta.
10. Den som har påbörjat utbildning före den 1 juli 2011 får genomgå prövning enligt gymnasieförordningen (1992:394) i dess lydelse den 1 januari 2010 enligt de kursplaner som gällde fram till den 30 juni 2011. Sådan prövning får göras senast den 30 juni 2016.
11. Skolverket får meddela de ytterligare föreskrifter som behövs för tillämpningen av 5-7.
12. Bestämmelserna i 13 kap. 1 och 9 §§ ska tillämpas även på utbildning som påbörjas före den 30 juni 2013.
Förordning (2012:995).
13. Skolverket får för 2013, med avvikelse från vad som anges i 13 kap. 9 § tredje stycket, för sådana grundbelopp som avses i 19 kap. 48 § fjärde stycket skollagen (2010:800) i fråga om utbildningar som startar efter den 30 juni 2013, meddela föreskrifter om grundbeloppens storlek enligt riksprislistan med berörda kommuners och landstings budgeterade bidragsbelopp för del av året som grund. Sådana föreskrifter får, med avvikelse från vad som anges i 13 kap.
9 § första stycket, meddelas under kalenderåret 2013 och avse del av året.
I stället för vad som anges i 13 kap. 1 § första och andra styckena får bidragsbeslutet för sådana grundbelopp för kalenderåret 2013 fattas under kalenderåret och avse del av detta. Förordning (2013:31).
2011:2
Denna förordning träder i kraft den 1 januari 2013 och tillämpas första gången vid antagning till utbildning som påbörjas efter den 1 juli 2013.
2011:3
Denna förordning träder i kraft den 1 januari 2014 och tillämpas första gången vid antagning till utbildning som påbörjas efter den 1 juli 2014.
2011:521
1. Denna förordning träder i kraft den 1 juni 2011 i fråga om 13 kap. 29 § och i övrigt den 1 juli 2011. Bestämmelserna ska tillämpas på utbildning som påbörjas efter den 1 juli 2011.
2. För utbildning som påbörjats före den 1 juli 2011 gäller äldre bestämmelser för utbildningen.
2011:994
Denna förordning träder i kraft den 1 oktober 2011 och ska i fråga om 4 kap. 3 § tillämpas på utbildning som påbörjats efter den 1 juli 2011.
2011:1045
Denna förordning träder i kraft den 1 november 2011 och ska tillämpas på utbildning som har påbörjats efter den 30 juni 2011. För utbildning som har påbörjats tidigare gäller äldre föreskrifter.
2012:117
1. Denna förordning träder i kraft den 1 juli 2012 i fråga om 2 kap. 7 § och 6 kap. 8 § samt rubriken närmast före 2 kap. 7 §
och i övrigt den 1 maj 2012.
2. Vid tillämpningen av 6 kap. 8 § tredje stycket i sin nya lydelse ska svenskundervisning för invandrare och motsvarande utbildning enligt 13 kap. skollagen (1985:1100) jämställas med utbildning i svenska för invandrare och motsvarande utbildning vid folkhögskola enligt 24 kap. skollagen (2010:800).
2012:155
Denna förordning träder i kraft den 1 juli 2012 och tillämpas första gången på bidrag för kalenderåret 2013.
2012:402
1. Denna förordning träder i kraft den 1 juli 2012 och tillämpas första gången på utbildning som påbörjas efter den 30 juni 2013. Äldre bestämmelser gäller fortfarande för utbildning som har påbörjats före den 1 juli 2013.
Förordning (2014:860).
2. I stället för vad som anges i 5 kap. 4 §
gymnasieförordningen (2010:2039) ska ansökan om särskild variant inom gymnasiesärskolan som planeras starta höstterminen 2013 göras senast den 30 september 2012. Statens skolverk ska i stället för vad som anges i 5 kap. 10 §
gymnasieförordningen om möjligt fatta beslut i dessa ärenden senast den 1 november 2012.
3. I stället för vad som anges i 5 kap. 14 §
gymnasieförordningen (2010:2039) ska ansökan om riksrekrytering inom gymnasiesärskolan som planeras starta höstterminen 2013 göras senast den 30 september 2012. Statens skolverk ska i stället för vad som anges i 5 kap. 17 §
gymnasieförordningen om möjligt fatta beslut i dessa ärenden senast den 1 november 2012.
4. I stället för vad som anges i 5 kap. 25 och 29 §§
gymnasieförordningen (2010:2039) ska Statens skolverk om möjligt fatta beslut senast den 1 november 2012 avseende idrottsutbildning i gymnasiesärskolan som planeras starta höstterminen 2013.
2012:745
1. Denna förordning träder i kraft den 1 januari 2013 i fråga om 4 kap. 5 §, 5 kap. 2, 5, 6 och 31 §§ och 8 kap. 28 § samt i övrigt den 1 december 2013.
2. Bestämmelserna i 5 kap. i sin nya lydelse tillämpas på utbildning som påbörjas efter den 30 juni 2013. Äldre bestämmelser gäller fortfarande för utbildning som påbörjas före den 1 juli 2013.
3. En lärare som avses i 33 § andra stycket lagen (2010:801)
om införande av skollagen (2010:800) ska vid tillämpningen av 8 kap. 1 a och 1 b §§ denna förordning jämställas med en legitimerad lärare som är behörig att undervisa i det ämne som betyget avser, dock längst till och med den 30 juni 2015 eller, när det gäller betyg i gymnasiesärskolan, längst till och med den 30 juni 2018. Förordning (2013:826).
4. En lärare som avses i punkt 20 i övergångsbestämmelserna till förordningen (2011:326) om behörighet och legitimation för lärare och förskollärare ska vid tillämpningen av 8 kap.
1 a och 1 b §§ denna förordning jämställas med en legitimerad lärare som är behörig att undervisa i det ämne som betyget avser. Förordning (2013:826).
2012:995
1. Denna förordning träder i kraft den 18 januari 2013.
2. Bestämmelserna i 5 kap. 14 § i sin nya lydelse tillämpas på utbildning som påbörjas efter den 30 juni 2013. Äldre bestämmelser gäller fortfarande för utbildning som påbörjas före den 1 juli 2013.
2013:359
1. Denna förordning träder i kraft den 1 juli 2013.
2. Bestämmelserna tillämpas första gången på utbildning som påbörjas efter den 30 juni 2013. Äldre bestämmelser gäller fortfarande för utbildning som har påbörjats före den 1 juli 2013.
2014:97
1. Denna förordning träder i kraft den 1 april 2014.
2. De nya bestämmelserna tillämpas första gången på prov som genomförs efter den 30 juni 2014.
2014:860
1. Denna förordning träder i kraft den 1 augusti 2014.
2. Bestämmelserna i 8 kap. 15 och 16 §§ i den nya lydelsen tillämpas första gången på utbildning som påbörjas efter den 30 juni 2011.
3. Bestämmelserna i 4 kap. 10 a §, 8 kap. 1 e § och 9 kap.
4 a § i den nya lydelsen tillämpas första gången på utbildning som påbörjas efter ikraftträdandet.
4. För utbildning som påbörjas före ikraftträdandet gäller 4 kap. 10 a §, 8 kap. 1 e § och 9 kap. 4 a § i den äldre lydelsen.
2015:143
1. Denna förordning träder i kraft den 15 april 2015.
2. Bilaga 1 i den nya lydelsen tillämpas första gången på utbildning som påbörjas efter den 1 juli 2015.
3. Bilaga 1 i den äldre lydelsen gäller för utbildning som påbörjats före den 1 juli 2015.
2015:585
1. Denna förordning träder i kraft den 17 november 2015.
2. Bestämmelserna i den nya lydelsen tillämpas första gången på utbildning som påbörjas efter ikraftträdandet.
3. Äldre bestämmelser gäller fortfarande för utbildning som påbörjats före ikraftträdandet.
2017:1108
Denna förordning träder i kraft den 1 januari 2018 i fråga om 
8 kap. 3 a, 3 b, 3 e och 3 g §§, den 6 mars 2018 i fråga om 
8 kap. 3 § och i övrigt den 29 juni 2018.  Förordning (2018:27).
2018:1328
1. Denna förordning träder i kraft den 20 juli 2018.
2. Bestämmelserna i 1 kap. 7 §, 6 kap. 6 § och 8 kap. 
20-22 §§ tillämpas första gången på utbildning som påbörjas  efter ikraftträdandet.
3. Bestämmelserna i 6 kap. 1, 4 och 7-9 §§, 10 kap. 3 § och 
11 kap. 2 § tillämpas första gången på utbildning som  påbörjas efter den 30 juni 2019.
4. För utbildning som har påbörjats före ikraftträdandet  gäller 1 kap. 7 §, 6 kap. 6 § och 8 kap. 20-22 §§ i den äldre  lydelsen.
5. För utbildning som har påbörjats före den 1 juli 2019  gäller 6 kap. 1, 4 och 7-9 §§, 10 kap. 3 § och 11 kap. 2 § i  den äldre lydelsen.
6. Den upphävda bestämmelsen i 6 kap. 3 § gäller dock  fortfarande för utbildning som har påbörjats före den 1 juli 
2019.
2019:1266
1. Denna förordning träder i kraft den 15 januari 2020.
2. Bestämmelserna tillämpas första gången på utbildning som  påbörjas efter den 30 juni 2021.
3. Äldre bestämmelser gäller fortfarande för utbildning som  har påbörjats före utgången av juni 2021.
4. En elev som har påbörjat sin utbildning före utgången av  juni 2021 och som efter studieuppehåll enligt 16 kap. 40 §  första stycket skollagen (2010:800) återupptar sin  gymnasieutbildning efter den 30 juni 2021 och vars påbörjade  studieväg på grund av ändringarna i denna förordning inte  längre erbjuds i gymnasieskolan, får välja att fullfölja  utbildningen enligt äldre bestämmelser eller enligt de  bestämmelser som gäller för utbildning som påbörjas efter den 
30 juni 2021.
En elev som har påbörjat sin utbildning före utgången av juni 
2021 och som efter ett annat avbrott i studierna återupptar  sin gymnasieutbildning efter den 30 juni 2021 och vars  påbörjade studieväg på grund av ändringarna i denna förordning  inte längre erbjuds i gymnasieskolan, ska fullfölja utbild-
ningen enligt de bestämmelser som gäller för utbildning som  påbörjas efter den 30 juni 2021. Detsamma gäller för en elev  som går om ett läsår.
Om en elev enligt första eller andra stycket fullföljer sin  utbildning genom ett individuellt anpassat program får  undantag göras från villkoren i 9 kap. 4 § första stycket 3  och tredje stycket gymnasieförordningen (2010:2039). Statens  skolverk får meddela föreskrifter om hur kurser enligt de  ämnesplaner som gäller före utgången av juni 2021 kan ingå i  en gymnasieexamen enligt de bestämmelser som gäller för  utbildning som påbörjats efter den 30 juni 2021. Skolverket  får även meddela de ytterligare föreskrifter som behövs för  tillämpningen av denna punkt.
5. Ett godkännande enligt 2 kap. 5 § skollagen (2010:800) som  avser inriktningen godshantering på fordons- och  transportprogrammet eller inriktningen färskvaror, delikatess  och catering på restaurang- och livsmedelsprogrammet ska upp-
höra att gälla för utbildning som påbörjas efter den 30 juni 
2021. För utbildning som påbörjats före utgången av juni 2021  ska godkännandet upphöra att gälla senast vid utgången av juni 
2025. I stället för vad som anges i 2 kap. 1 §  gymnasieförordningen (2010:2039) får en enskild huvudman, vars  godkännande genom denna punkt upphör att gälla, komma in med  en ansökan om godkännande avseende utbildning som planeras  starta höstterminen 2021 senast den 31 maj 2020.
6. En enskild huvudman som har ett godkännande enligt 2 kap. 
5 § skollagen (2010:800) som avser inriktningarna pedagogiskt  arbete eller socialt arbete på barn- och fritidsprogrammet ska  anses ha ett godkännande för inriktningen pedagogiskt och  socialt arbete på barn- och fritidsprogrammet.
7. En enskild huvudman som har ett godkännande enligt 2 kap. 
5 § skollagen (2010:800) som avser inriktningen frisör på  hantverksprogrammet ska anses ha ett godkännande för  inriktningen frisör, barberare och hår- och makeupstylist på  hantverksprogrammet.
8. En enskild huvudman som har ett godkännande enligt 2 kap. 
5 § skollagen (2010:800) som avser inriktningen övriga  hantverk och som har anordnat utbildning till hår- och  makeupstylist ska anses ha ett godkännande för inriktningen  frisör, barberare och hår- och makeupstylist på hantverksprog-
rammet.
9. En enskild huvudman som har ett godkännande enligt 2 kap. 
5 § skollagen (2010:800) som avser inriktningarna hotell och  konferens samt turism och resor på hotell- och  turismprogrammet ska anses ha ett godkännande för hotell- och  turismprogrammet utan inriktningar. Ett sådant godkännande  gäller så länge hotell- och turismprogrammet är utan  inriktningar.
10. En enskild huvudman som har ett godkännande enligt 2 kap. 
5 § skollagen (2010:800) som avser inriktningen djur på  naturbruksprogrammet ska anses ha ett godkännande för den nya  inriktning (djurvård eller hästhållning) som huvudmannen  anmäler till Statens skolinspektion. Skolinspektionen får med-
dela föreskrifter om sista datum för anmälan och om övrig  tillämpning av denna punkt. Om anmälan inte har kommit in inom  den tid som Skolinspektionen har föreskrivit eller medgett,  upphör godkännandet att gälla.
11. En enskild huvudman som har ett godkännande enligt 2 kap. 
5 § skollagen (2010:800) som avser inriktningen skog på  naturbruksprogrammet ska anses ha ett godkännande för den nya  inriktning (naturturism eller skogsbruk) som huvudmannen  anmäler till Statens skolinspektion. Skolinspektionen får  meddela föreskrifter om sista datum för anmälan och om övrig  tillämpning av denna punkt. Om anmälan inte har kommit in inom  den tid som Skolinspektionen har föreskrivit eller medgett,  upphör godkännandet att gälla.
12. En enskild huvudman som har ett godkännande enligt 2 kap. 
5 § skollagen (2010:800) som avser inriktningen  ventilationsteknik på VVS- och fastighetsprogrammet ska anses  ha ett godkännande för inriktningen ventilation på VVS- och  fastighetsprogrammet.
13. I stället för vad som anges i 2 kap. 1 §  gymnasieförordningen (2010:2039) ska en ansökan om godkännande  som enskild huvudman för en utbildning som planeras starta  höstterminen 2021 göras senast den 31 mars 2020 i fråga om  följande utbildningar:
a) Inriktningen pedagogiskt och socialt arbete på barn- och  fritidsprogrammet.
b) Inriktningen frisör, barberare och hår- och makeupstylist  på hantverksprogrammet.
c) Hotell- och turismprogrammet.
d) Inriktningarna djurvård, hästhållning, naturturism och  skogsbruk på naturbruksprogrammet.
e) Inriktningen ventilation på VVS- och fastighetsprogrammet.
f) Vård- och omsorgsprogrammet.
14. I stället för vad som anges i 2 kap. 1 § och 5 kap. 4 och 
14 §§ gymnasieförordningen (2010:2039) ska en ansökan om att  en utbildning ska godkännas som särskild variant, om att en  utbildning ska vara riksrekryterande eller om att få en  avvikelse i form av s.k. riksrekryterande utbildning avseende  utbildning som planeras starta höstterminen 2021 göras senast  den 31 mars 2020 eller senast det datum som Statens skolverk  eller Statens skolinspektion medger.
15. I stället för vad som anges i 13 kap. 9 §  gymnasieförordningen (2010:2039) får Statens skolverk för 2021  meddela föreskrifter om grundbeloppens storlek enligt  riksprislistan för de studievägar som omfattas av ändringarna  i denna förordning med berörda kommuners och regioners bud-
geterade bidragsbelopp för del av året som grund. I stället  för vad som anges i 13 kap. 9 § första stycket får sådana  föreskrifter meddelas under kalenderåret 2021 och avse del av  året. Skolverkets föreskrifter som meddelats med stöd av 
13 kap. 9 § andra stycket ska gälla även föreskrifter som  meddelats med stöd av denna punkt.
16. I stället för vad som anges i 13 kap. 1 § första och andra  styckena gymnasieförordningen (2010:2039) får bidragsbeslutet  för sådana grundbelopp för kalenderåret 2021 som avser de  studievägar som omfattas av ändringarna i denna förordning  fattas under kalenderåret och avse del av året.
2020:763
1. Denna förordning träder i kraft den 15 oktober 2020.
2. Förordningen tillämpas första gången på utbildning som  påbörjas efter den 30 juni 2022.
3. Äldre bestämmelser gäller fortfarande för utbildning som  har påbörjats före utgången av juni 2022.
4. En elev som har påbörjat sin utbildning före utgången av  juni 2022 och som efter studieuppehåll enligt 16 kap. 40 §  första stycket skollagen (2010:800) återupptar sin  gymnasieutbildning efter den 30 juni 2022 och vars påbörjade  studieväg på grund av ändringarna i denna förordning inte  längre erbjuds i gymnasieskolan, får välja att fullfölja  utbildningen enligt äldre bestämmelser eller enligt de  bestämmelser som gäller för utbildning som påbörjas efter den 
30 juni 2022.
En elev som har påbörjat sin utbildning före utgången av juni 
2022 och som efter ett annat avbrott i studierna återupptar  sin gymnasieutbildning efter den 30 juni 2022 och vars  påbörjade studieväg på grund av ändringarna i denna förordning  inte längre erbjuds i gymnasieskolan, ska fullfölja utbild-
ningen enligt de bestämmelser som gäller för utbildning som  påbörjas efter den 30 juni 2022. Detsamma gäller för en elev  som går om ett läsår.
Om en elev enligt första eller andra stycket fullföljer sin  utbildning genom ett individuellt anpassat program får  undantag göras från villkoren i 9 kap. 4 § första stycket 3  och tredje stycket gymnasieförordningen (2010:2039). Statens  skolverk får meddela föreskrifter om hur kurser enligt de  ämnesplaner som gäller före utgången av juni 2022 kan ingå i  en gymnasieexamen enligt de bestämmelser som gäller för  utbildning som påbörjats efter den 30 juni 2022. Skolverket  får även meddela de ytterligare föreskrifter som behövs för  tillämpningen av denna punkt.
5. I stället för vad som anges i 13 kap. 9 §  gymnasieförordningen (2010:2039) får Statens skolverk för 2022  meddela föreskrifter om grundbeloppens storlek enligt  riksprislistan för de studievägar som omfattas av ändringarna  i denna förordning med berörda kommuners och regioners bud-
geterade bidragsbelopp för del av året som grund. I stället  för vad som anges i 13 kap. 9 § första stycket får sådana  föreskrifter meddelas under kalenderåret 2022 och avse del av  året. Skolverkets föreskrifter som meddelats med stöd av 
13 kap. 9 § andra stycket ska gälla även föreskrifter som  meddelats med stöd av denna punkt.
6. I stället för vad som anges i 13 kap. 1 § första och andra  styckena gymnasieförordningen (2010:2039) får bidragsbeslutet  för sådana grundbelopp för kalenderåret 2022 som avser de  studievägar som omfattas av ändringarna i denna förordning  fattas under kalenderåret och avse del av året.
2020:780
1. Denna förordning träder i kraft den 10 oktober 2020.
2. Förordningen tillämpas första gången på utbildning och  annan verksamhet som påbörjas efter den 30 juni 2021.
3. I stället för vad som anges i 4 b kap. 3 § första stycket  ska en ansökan som avser godkännande som utförare av  utbildning där distansundervisning används med stöd av 22 kap. 
8 § skollagen (2010:800) som planeras starta höstterminen 
2021, om den sökande tidigare anordnat nationella program i  gymnasieskolan genom distansundervisning för elever från hela  landet, kommit in till Statens skolinspektion senast det datum  som myndigheten bestämmer. Förordning (2020:1207).
2022:1092
1. Denna förordning träder i kraft den 1 juli 2023.
2. Förordningen tillämpas första gången i fråga om utbildning  som påbörjas efter den 30 juni 2025.
2022:1105
1. Denna förordning träder i kraft den 1 januari 2023.
2. Förordningen tillämpas första gången i fråga om utbildning  som påbörjas höstterminen 2023.
3. Äldre bestämmelser gäller fortfarande för utbildning som  har påbörjats före höstterminen 2023.
2023:654
1. Denna förordning träder i kraft den 1 januari 2024.
2. Förordningen tillämpas första gången i fråga om utbildning  som påbörjas efter den 30 juni 2025.
3. Äldre bestämmelser gäller fortfarande för utbildning som  har påbörjats före den 1 juli 2025.
4. Utbildning som har påbörjats före den 1 juli 2025 ska dock  efter den 30 juni 2030 fullföljas enligt de bestämmelser som  gäller för utbildning som har påbörjats efter den 30 juni 
2025.
5. Den som påbörjat utbildning inom gymnasieskolan före den 
1 juli 2025 får senast den 30 juni 2030 genomgå prövning  enligt bestämmelserna i 8 kap. 24 och 25 §§ i den äldre  lydelsen. Den som inte är elev i gymnasieskolan får då genomgå  prövning i en kurs bara vid en skolenhet som anordnar  utbildning i ett ämne på en nivå som motsvarar den kurs som  prövningen gäller.
6. En gymnasieexamen enligt 8 kap. 5-7 §§ som utfärdas efter  den 30 juni 2025 och som utöver betyg i ämnen även innehåller  betyg som satts på kurser enligt de ämnesplaner som gäller  utbildning som påbörjats före utgången av juni 2025 får inte  innehålla nivåer och kurser som motsvarar varandra. Statens  skolverk får meddela ytterligare föreskrifter om innehållet i  en sådan examen.
7. Ett examensbevis enligt 8 kap. 17 och 19 §§, ett  studiebevis enligt 8 kap. 18 §, ett gymnasieintyg enligt 
8 kap. 21 § och ett gymnasiebevis från anpassad gymnasieskola  enligt 8 kap. 22 a-22 e §§ som utfärdas efter den 30 juni 2025  får innehålla betyg på kurser enligt de ämnesplaner som gäller  utbildning som påbörjats före utgången av juni 2025. Ett  examensbevis, studiebevis, gymnasieintyg eller gymnasiebevis  från anpassad gymnasieskola får dock inte innehålla betyg på  kurser och nivåer i ämnen som motsvarar varandra. Statens  skolverk får meddela ytterligare föreskrifter om utformningen  av examensbevis, studiebevis, gymnasieintyg och gymnasiebevis  från anpassad gymnasieskola som innehåller betyg både på  kurser och i ämnen.
8. Statens skolverk får meddela föreskrifter om i vilka fall  kurser enligt de ämnesplaner som gäller för utbildning som  påbörjats före den 1 juli 2025 motsvaras av nivåer i ämnen  enligt ämnesplaner som gäller för utbildning som påbörjas  efter den 30 juni 2025.
9. En elev som påbörjar sin utbildning inom gymnasieskolan  efter den 30 juni 2025 och som har fått betyg på en  gymnasiekurs i ett visst ämne innan eleven påbörjade sin  gymnasieutbildning har rätt att läsa motsvarande nivå i  motsvarande ämne. Rektorn fattar beslut efter det att eleven  fått yttra sig. Om eleven inte har fyllt 18 år ska även  elevens vårdnadshavare yttra sig.
10. En elev som påbörjat sin gymnasieutbildning före den 
1 juli 2025 men som efter den 30 juni 2025 påbörjat en ny  gymnasieutbildning har rätt att en gång läsa en viss nivå i  ett ämne som motsvarar en kurs som eleven redan har läst.  Detta gäller dock endast om eleven inte har fått ett godkänt  betyg på kursen. Har eleven slutfört en kurs i ett ämne två  gånger och inte fått ett godkänt betyg får eleven läsa  motsvarande nivå i motsvarande ämne en gång, om det finns  särskilda skäl.
11. En elev som har påbörjat sin gymnasieutbildning före den 
1 juli 2025 men som har bytt studieväg eller av andra skäl har  påbörjat en ny gymnasieutbildning efter den 30 juni 2025 får  om det finns särskilda skäl läsa ämnen på nivåer som motsvarar  kurser som eleven tidigare fått ett godkänt betyg på.
12. En elev som i enlighet med punkt 9-11 läser ett ämne på en  nivå som motsvarar en kurs som eleven tidigare har fått betyg  på har rätt att få ett betyg i ämnet på den aktuella nivån.
13. Om en elev har fått ett betyg på en kurs och ett betyg i  ett ämne på en nivå som motsvarar kursen ska det högsta av  dessa betyg tas med i examens-eller studiebeviset.
14. För en elev som har påbörjat sin gymnasieutbildning före  den 1 juli 2025 och som sedan har påbörjat en ny  gymnasieutbildning efter den 30 juni 2025 får en individuell  studieplan utöver de uppgifter om anges i 1 kap. 7 § även  innehålla uppgifter om de kurser som ingår i elevens  utbildning.
15. En enskild huvudman som har ett godkännande enligt 2 kap. 
5 § skollagen (2010:800) som avser inriktningen frisör,  barberare och hår- och makeupstylist på hantverksprogrammet  ska anses ha ett godkännande för den inriktning på det nya  frisör- och stylistprogrammet (barberare, frisör eller hår-  och makeupstylist) som huvudmannen anmäler till Statens  skolinspektion. Detta gäller dock endast om anmälan kommer in  till Skolinspektionen senast den 2 april 2024.  Skolinspektionen får i enskilda fall besluta om att anmälan  får ges in vid ett senare datum.
16. En sådan avgift som avses i 2 kap. 5 d § skollagen 
(2010:800) får inte tas ut av en enskild huvudman
a) som har ett godkännande enligt 2 kap. 5 § skollagen som  avser någon av inriktningarna finsnickeri, florist, textil  design eller övriga hantverk på hantverksprogrammet, och
b) som ansöker om att få anordna motsvarande utbildning enligt  de bestämmelser som gäller för utbildning som påbörjas efter  den 30 juni 2025.
Bestämmelserna i första stycket gäller bara för utbildning som  planeras att startas höstterminen 2025.
17. En enskild huvudman som har ett godkännande enligt 2 kap. 
5 § skollagen (2010:800) som avser inriktningen plåtslageri på  bygg- och anläggningsprogrammet ska anses ha ett godkännande  för inriktningen byggnadsplåtslageri på bygg- och  anläggningsprogrammet.
18. En enskild huvudman som har ett godkännande enligt 2 kap. 
5 § skollagen (2010:800) som avser inriktningen  anläggningsfordon på bygg- och anläggningsprogrammet ska anses  ha ett godkännande för inriktningen mark och anläggning på  bygg- och anläggningsprogrammet.
19. En enskild huvudman som har ett godkännande enligt 2 kap. 
5 § skollagen (2010:800) som avser inriktningen automation på  el- och energiprogrammet ska anses ha ett godkännande för  inriktningen automationsteknik på el- och energiprogrammet.
20. En enskild huvudman som har ett godkännande enligt 2 kap. 
5 § skollagen (2010:800) som avser inriktningen karosseri och  lackering på fordons- och transportprogrammet ska anses ha ett  godkännande för inriktningen fordonsskadeteknik och lackering  på fordons- och transportprogrammet.
21. En enskild huvudman som har ett godkännande enligt 2 kap. 
5 § skollagen (2010:800) som avser inriktningen driftsäkerhet  och underhållsteknik på industritekniska programmet ska anses  ha ett godkännande för inriktningen driftsäkerhet och  underhåll på industritekniska programmet.
22. En enskild huvudman som har ett godkännande enligt 2 kap. 
5 § skollagen (2010:800) som avser inriktningen medier,  information och kommunikation ska anses ha ett godkännande för  inriktningen medier, journalistik och kommunikation på  samhällsvetenskapsprogrammet.
23. I stället för vad som anges i 2 kap. 1 § och 5 kap. 4 och 
14 §§ ska en ansökan om att en utbildning ska godkännas som  särskild variant, om att en utbildning ska vara  riksrekryterande eller om att få en avvikelse i form av s.k.  riksrekryterande utbildning avseende utbildning som planeras  starta höstterminen 2025 göras senast den 2 april 2024.  Statens skolverk och Statens skolinspektion får i enskilda  fall besluta om att ansökan får ges in vid ett senare datum.
24. I stället för vad som anges i 13 kap. 9 § får Statens  skolverk för 2025 meddela föreskrifter om grundbeloppens  storlek enligt riksprislistan för de studievägar som omfattas  av ändringarna i denna förordning med berörda kommuners och  regioners budgeterade bidragsbelopp för del av året som grund.  I stället för vad som anges i 13 kap. 9 § första stycket får  sådana föreskrifter meddelas under kalenderåret 2025 och avse  del av året. Skolverkets föreskrifter som meddelats med stöd  av 13 kap. 9 § andra stycket ska gälla även föreskrifter som  meddelats med stöd av denna punkt.
25. I stället för vad som anges i 13 kap. 1 § första och andra  styckena får bidragsbeslutet för sådana grundbelopp för  kalenderåret 2025 som avser de studievägar som omfattas av  ändringarna i denna förordning fattas under kalenderåret och  avse del av året.
2024:676
1. Denna förordning träder i kraft den 30 oktober 2024.
2. Bestämmelserna i 5 kap. 12, 14-17, 21 och 22 §§ i den nya  lydelsen och bestämmelserna i de nya 5 kap. 12 b och 22 a §§  tillämpas första gången i fråga om utbildning som påbörjas  efter den 30 juni 2025.
3. I stället för vad som anges i 5 kap. 14 § första stycket  ska en ansökan om att en sådan spetsutbildning som avses i 
5 kap. 22 a § ska vara riksrekryterande ha kommit in till  Statens skolverk senast det datum som myndigheten bestämmer,  om utbildningen planeras starta höstterminen 2025 eller  höstterminen 2026. Om huvudmannen är enskild ska dock ansökan  i stället ha kommit in till Statens skolinspektion det datum  som den myndigheten bestämmer.
2024:1038
1. Denna förordning träder i kraft den 20 december 2024.
2. Förordningen tillämpas första gången i fråga om utbildning  som påbörjas efter den 30 juni 2025.
3. Äldre bestämmelser gäller fortfarande för utbildning som  påbörjats före den 1 juli 2025.
Bilaga 1
Nationella inriktningar på de nationella programmen i  gymnasieskolan och programgemensamma ämnen för respektive  program
Nationella program	Omfattning i            Nationella
gymnasiepoäng för de    inriktningar
programgemensamma
ämnena i ett program
Yrkesprogram
1. Barn-  och fritids-
programmet              Hälsopedagogik  100     Fritid och hälsa
Naturkunskap    50      Pedagogiskt och
Pedagogik       200     socialt arbete
Samhällskunskap 50
Special-
pedagogik       100
2. Bygg- och            Bygg och
anläggningsprogrammet   anläggning      400     Byggnads-
plåtslageri
Husbyggnad
Mark och
anläggning
Måleri
3. El- och              Automations-            Automationsteknik
energiprogrammet        teknik          100
Dator- och              Dator- och
kommunikations-         kommunikations-
teknik          100     teknik
Elteknik        100     Elteknik
Energiteknik    100     Energiteknik
4. Fordons- och         Fordon och              Fordonsskadeteknik
transportprogrammet     transport       400     och lackering
Lastbil och
mobila maskiner
Personbil
Transport
5. Frisör- och          Entreprenörskap 100     Barberare
stylistprogrammet       Hårvård och             Frisör
salongskunskap	300     Hår- och
makeupstylist
6. Försäljnings- och    Entreprenörskap 100
serviceprogrammet       Försäljning och
kundservice     300
Handel          200
Handel och
hållbar
utveckling      100
Information
och
kommunikation   100
Praktisk
marknadsföring 	200
7. Hotell- och          Besöksnäringen  100
turismprogrammet	Entreprenörskap 100
Hållbar turism  100
Logi och
värdskap        200
Möten och event 200
Resor och
destinationer	200
8. Industritekniska     Driftsäkerhet   100     Driftsäkerhet
programmet              Industriell             och underhåll
produktion      100     Processteknik
Människan i             Produkt och
industrin       100     maskinteknik
Produktions-            Svetsteknik
utrustning	100
9. Naturbruks-          Biologi         100     Djurvård
programmet              Entreprenörskap 100     Hästhållning
Naturbruk	200     Lantbruk
Naturturism
Skogsbruk
Trädgård
10. Restaurang- och     Livsmedels- och         Bageri och
livsmedelsprogrammet	näringskunskap  100     konditori
Måltid och              Kök och
bransch	        300     servering
11. VVS- och            Installations-          Fastighet
fastighetsprogrammet	teknik          100     Kyl- och
VVS och                 värmepumpsteknik
fastighet       300     Ventilation
VVS
12. Vård- och           Anatomi och
omsorgsprogrammet	fysiologi       100
Funktionsförmåga
och funktions-
nedsättning     200
Gerontologi och
geriatrik       100
Hälso- och
sjukvård        200
Omvårdnad       200
Psykiatri       200
Psykologi       50
Samhällskunskap 50
Social omsorg	200
Högskoleförberedande program
13. Ekonomiprogrammet	Företagsekonomi 100     Ekonomi
Juridik         100     Juridik
Moderna språk   100
Psykologi	50
14. Estetiska           Estetisk                Bild och
programmet              kommunikation   100     formgivning
Konstarterna och        Dans
samhället 	50      Estetik och
media
Modedesign
Musik
Teater
15. Humanistiska        Filosofi        50      Kultur
programmet              Moderna språk   200     Språk
Människans
språk           100
16. Naturvetenskaps-    Biologi         100     Naturvetenskap
programmet	        Fysik           150     Naturvetenskap
Kemi            100     och samhälle
Matematik -
fortsättning    100
Moderna språk	100
17. Samhällsvetenskaps- Filosofi        50      Beteendevetenskap
programmet              Moderna språk   200     Medier,
Psykologi	50      journalistik
och kommunikation
Samhällsvetenskap
18. Teknikprogrammet	Fysik           150     Design och
Kemi            100     produktutveckling
Matematik -             Informations-
fortsättning    100     och medieteknik
Teknik          200     Produktionsteknik
Samhällsbyggande
och miljö
Teknikvetenskap
Förordning (2023:654).
Bilaga 2
Programgemensamma ämnen i anpassade gymnasieskolan för  respektive program
Nationella program	Omfattning i gymnasiepoäng i anpassad
gymnasieskola för de programgemensamma
ämnena i ett program
1. Programmet för       Digitalt skapande               100
estetiska verksamheter	Estetisk kommunikation          100
Konstarterna och samhället      100
Service och bemötande           100
Svenska eller svenska
som andraspråk                  100
2. Programmet för       Byggkunskap                     200
fastighet och           Fastighetsskötsel               200
byggnation
3. Programmet för       Fordonsvård och
fordonsvård och         godshantering                   400
godshantering
4. Programmet för       Försäljning och
handel och service      kundservice                     100
Handel                          200
Information och kommunikation   100
Praktisk marknadsföring         100
5. Programmet för       Formgivning och design          100
hantverk och            Hantverk och produktion         300
produktion
6. Programmet för       Hotell                          100
hotell, restaurang och  Måltid och bransch              500
bageri
7. Programmet för       Barnet i förskolan              100
hälsa, vård och omsorg	Fritid och friskvård            100
Hälsa                           100
Människan                       100
Service och bemötande           100
Vård och omsorg                 200
8. Programmet för       Engelska                        100
samhälle, natur och     Geografi                        100
språk	                Medieproduktion                 100
Naturkunskap                    100
Samhällskunskap                 100
Svenska eller svenska som
andraspråk	                100
9. Programmet för skog, Biologi - naturbruk             100
mark och djur	        Naturbruk                       200
Naturbruksteknik        	100
Förordning (2023:654).
Bilaga 3 Har upphävts genom förordning (2023:654).
Bilaga 3
Ämnen som fjärrundervisning får användas i
biologi
bioteknik
engelska
entreprenörskap och företagande
filosofi
fysik
fysik - fördjupning,
företagsekonomi
geografi
klassisk grekiska
historia
internationell ekonomi
internationella relationer
journalistiskt skrivande
juridik
kemi
kreativt skrivande
latin
litteratur
marknadsföring
matematik
matematik - fortsättning
matematik - fördjupning
matematik - specialisering B
matematik - specialisering C
moderna språk
modersmålsämnen
naturkunskap
psykologi
psykologi - fördjupning
redovisning
religionskunskap
retorik
samhällskunskap
svenska
svenska som andraspråk
svenskt teckenspråk
svenskt teckenspråk för hörande - fortsättning
svenskt teckenspråk för hörande - fördjupning
svenskt teckenspråk för hörande - grund
svenskt teckenspråk för hörande - nybörjare
teknik
teknik - specialisering
tillämpad psykologi Förordning (2023:654).
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.