Title: Skatteförfarandeförordning (2011:1261)
SFS Number: Svensk författningssamling 2011:1261
URL: https://www.riksdagen.se/sv/dokument-och-lagar/dokument/svensk-forfattningssamling/skatteforfarandeforordning-20111261_sfs-2011-1261/
Source Link: http://rkrattsbaser.gov.se/sfst?bet=2011:1261
Amendment Register Link: http://rkrattsbaser.gov.se/sfsr?bet=2011:1261
Ministry/Authority: Finansdepartementet S3
Issued: 2011-12-01
Metadata: {"Utfärdad": "2011-12-01", "Ändrad": "t.o.m. SFS 2025:859"}

==================================================

Skatteförfarandeförordning (2011:1261)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2011:1261
Departement/myndighet
:   
Finansdepartementet S3
Utfärdad
:   
2011-12-01
Ändrad
:   
t.o.m. SFS 2025:859
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Tillämpningsområde och betydelse av termer och uttryck
2 kap. Registrering
3 kap. Preliminär skatt
4 kap. Särskild inkomstskatt
5 kap. Kontrolluppgifter
6 kap. Deklarationer
6 a kap. Tilläggsskatterapport
7 kap. Övriga uppgifter
8 kap. Föreläggande
9 kap. Dokumentation
10 kap. Utredning och kontroll
11 kap. Betalningssäkring
12 kap. Undantag från kontroll
12 a kap. Särskilda avgifter
13 kap. Beslut om skatter och avgifter
14 kap. Betalning och återbetalning av skatter och avgifter
15 kap. Omprövning och överklagande
16 kap. Verkställighet
17 kap. Underrättelse om beslut m.m.
18 kap. Skatteverkets skyldigheter mot kommuner, regioner, myndigheter och andra menigheter
19 kap. Myndigheters skyldigheter mot Skatteverket Kronofogdemyndigheten
20 kap. Uppgifter och handlingar hos Skatteverket och andra myndigheter
21 kap. Avgifter
22 kap. Övrigt
Övergångsbestämmelser
1 kap. Tillämpningsområde och betydelse av termer och uttryck
1 §
Denna förordning gäller vid tillämpning av  skatteförfarandelagen (2011:1244).
Innehållet i förordningen är uppdelat enligt följande.
1 kap. - Tillämpningsområde och betydelse av termer och  uttryck
2 kap. - Registrering
3 kap. - Preliminär skatt
4 kap. - Särskild inkomstskatt
5 kap. - Kontrolluppgifter
6 kap. - Deklarationer
6 a kap. - Tilläggsskatterapport
7 kap. - Övriga uppgifter
8 kap. - Föreläggande
9 kap. - Dokumentation
10 kap. - Utredning och kontroll
11 kap. - Betalningssäkring
12 kap. - Undantag från kontroll
12 a kap. - Särskilda avgifter
13 kap. - Beslut om skatter och avgifter
14 kap. - Betalning och återbetalning av skatter och avgifter
15 kap. - Omprövning och överklagande
16 kap. - Verkställighet
17 kap. - Underrättelse om beslut m.m.
18 kap. - Skatteverkets skyldigheter mot kommuner, regioner,  myndigheter och andra menigheter
19 kap. - Myndigheters skyldigheter mot Skatteverket
20 kap. - Uppgifter och handlingar hos Skatteverket och andra  myndigheter
21 kap. - Avgifter
22 kap. - Övrigt.  Förordning (2024:474).
2 §
Termer och uttryck som används i denna förordning har samma betydelse och tillämpningsområde som i skatteförfarandelagen (2011:1244).
2 kap. Registrering
1 §
En anmälan för registrering enligt 7 kap. 2, 2 a, 2 b  eller 3 § skatteförfarandelagen (2011:1244) ska göras enligt  ett fastställt formulär. Förordning (2024:474).
2 §
Den som registreras för mervärdesskatt enligt 7 kap. 1 §  första stycket 3, 4, 5, 6 eller 7 eller andra stycket  skatteförfarandelagen (2011:1244) ska tilldelas ett  registreringsnummer för mervärdesskatt.
Skatteverket får meddela föreskrifter om registreringsnumrens  utformning. Förordning (2023:334).
2 a §
Den som registreras enligt 7 kap. 2 a §
skatteförfarandelagen (2011:1244) ska tilldelas ett identifikationsnummer för byggarbetsplatsen.
Skatteverket får meddela föreskrifter om identifikationsnumrens utformning. Förordning (2014:1473).
3 §
Skatteverket ska utfärda en särskild handling om beslutad  registrering enligt ett fastställt formulär. Om grunden för  registreringen är en förenklad arbetsgivardeklaration enligt 
26 kap. 4 § skatteförfarandelagen (2011:1244), ska en handling  utfärdas bara om den registrerade begär det.
Första stycket gäller inte registrering enligt 7 kap. 2 b §  skatteförfarandelagen. Förordning (2024:474).
3 kap. Preliminär skatt
Godkännande för F-skatt
1 §
En ansökan om godkännande för F-skatt enligt 9 kap. 1 §
skatteförfarandelagen (2011:1244) ska göras enligt ett fastställt formulär.
Skatteavdrag för preliminär skatt
Mottagare som är godkänd för F-skatt
2 §
En sådan handling som avses i 10 kap. 12 § första stycket skatteförfarandelagen (2011:1244) ska innehålla följande identifikationsuppgifter för utbetalaren och mottagaren:
1. namn,
2. postadress.
Handlingen ska även innehålla uppgift om mottagarens personnummer, samordningsnummer eller organisationsnummer.
Utländsk valuta
3 §
Om ersättning för arbete betalas ut i utländsk valuta och skatteavdraget har beräknats på ersättning som har räknats om enligt en annan valutakurs än kursen vid utbetalningstillfället, ska uppgift om skatteavdragets belopp som ska lämnas till mottagaren enligt 10 kap. 19 § första stycket skatteförfarandelagen (2011:1244) anges i den utländska valutan.
4 §
Om uppgift om skatteavdragets belopp enligt 3 § har lämnats i utländsk valuta, ska skatteavdraget räknas om till svenska kronor enligt valutakursen vid utbetalningstillfället.
Åtagande att göra skatteavdrag
4 a §
Ett åtagande enligt 10 kap. 22 § skatteförfarandelagen 
(2011:1244) om att göra skatteavdrag ska innehålla följande  identifikationsuppgifter för värdepapperscentralen eller en  annan utländsk juridisk person än en värdepapperscentral och  för avstämningsbolaget:
1. namn,
2. organisationsnummer eller motsvarande registreringsnummer  och motsvarande utländska nummer, samt
3. postadress. Förordning (2016:79).
Beräkning av skatteavdrag för preliminär skatt
Värdering av förmåner
5 §
Skatteverket får meddela föreskrifter om värdering av bilförmån vid underlag för beräkning av skatteavdrag.
Skattetabeller
6 §
Skatteverket ska fastställa sådana allmänna och särskilda skattetabeller som avses i 12 kap. 1 § skatteförfarandelagen
(2011:1244).
7 §
Skattetabellerna ska ange skatteavdraget med utgångspunkt från att kommunal inkomstskatt, begravningsavgift enligt begravningslagen (1990:1144) och avgift som avses i lagen
(1999:291) om avgift till registrerat trossamfund beräknas efter en sammanlagd skatte- och avgiftssats i hela krontal.
4 kap. Särskild inkomstskatt
1 §
Om ersättning som är skattepliktig inkomst enligt lagen
(1991:586) om särskild inkomstskatt för utomlands bosatta eller lagen (1991:591) om särskild inkomstskatt för utomlands bosatta artister m.fl. betalas ut i utländsk valuta, ska uppgift om skatteavdragets belopp som ska lämnas till mottagaren till följd av 13 kap. 5 § första stycket 2 skatteförfarandelagen (2011:1244) anges i den utländska valutan.
2 §
Om uppgift om skatteavdragets belopp enligt 1 § har lämnats i utländsk valuta, ska skatteavdraget räknas om till svenska kronor enligt valutakursen vid utbetalningstillfället.
5 kap. Kontrolluppgifter
Kontrolluppgift om intäkt i inkomstslaget tjänst
1 §
I en kontrolluppgift enligt 15 kap. skatteförfarandelagen 
(2011:1244) om intäkt i inkomstslaget tjänst ska följande  uppgifter lämnas:
1. bruttolönen, och
2. det sammanlagda värdet av andra förmåner än bilförmån.
Förordning (2017:390).
2 § /I en kontrolluppgift enligt 15 kap. skatteförfarandelagen 
(2011:1244) ska följande uppgifter om bilförmån lämnas:
1. värdet av bilförmånen, exklusive drivmedel, efter  nedsättning av värdet på grund av att mottagaren har utgett  ersättning för förmånen, och
2. värdet av förmån av drivmedel enligt 61 kap. 10 §  inkomstskattelagen (1999:1229). Förordning (2017:390).
3 §
I en kontrolluppgift enligt 15 kap. skatteförfarandelagen
(2011:1244) ska uppgift lämnas om huruvida bostadsförmån i Sverige avser en bostad som är belägen på en småhusenhet. Det gäller dock inte om det är fråga om förmån av semesterbostad.
3 a §
Skatteverket får meddela ytterligare föreskrifter om  vilka uppgifter som ska lämnas i en kontrolluppgift enligt 15  kap. skatteförfarandelagen (2011:1244). Förordning (2017:390).
Kontrolluppgift om intäkt och avdrag i inkomstslaget näringsverksamhet
4 §
Skatteverket får meddela föreskrifter om vilka uppgifter  som ska lämnas i en kontrolluppgift enligt 16 kap. 3 § 1  skatteförfarandelagen (2011:1244) om sådant utbetalt stöd  eller efterskänkt belopp som avses i 29 kap.  inkomstskattelagen (1999:1229). Förordning (2017:390).
Kontrolluppgift om tomträttsavgäld
5 §
I en kontrolluppgift enligt 18 kap. skatteförfarandelagen
(2011:1244) om tomträttsavgäld ska uppgift lämnas om fastighetens beteckning.
Kontrolluppgift om avyttring av andelar i vissa fonder och fondföretag
6 §
I en kontrolluppgift enligt 20 kap. skatteförfarandelagen
(2011:1244) om avyttring av andelar i en värdepappersfond, i ett fondföretag, i en specialfond eller i en utländsk specialfond ska uppgift lämnas om fondens eller fondföretagets namn. Förordning (2013:600).
ISIN-nummer
7 §
Skatteverket får meddela föreskrifter om att en kontrolluppgift enligt 17-21 kap. skatteförfarandelagen
(2011:1244) ska innehålla uppgift om fordringsrättens eller delägarrättens ISIN-nummer (International Security Identification Number).
Kontrolluppgift om rapporteringspliktiga konton med anledning  av automatiskt utbyte av upplysningar om finansiella konton
8 §
I en kontrolluppgift enligt 22 b kap.  skatteförfarandelagen (2011:1244) om rapporteringspliktiga  konton ska, om kontrolluppgiften enligt 22 b kap. 5 § andra  stycket 1 skatteförfarandelagen ska innehålla uppgift om på  vilket sätt bestämmande inflytande utövas, uppgift lämnas  enligt följande uppställning:
När det gäller ett konto som 	ska det anges om den  innehas av 			fysiska personen utövar ett 
				bestämmande inflytande genom
1. en juridisk person 		a) ägande,
				b) sin anställning eller sitt 
				uppdrag hos eller för den 
				juridiska personen, eller
				c) att på annat sätt utöva 
				verklig kontroll över den 
				juridiska personen.
2. en juridisk konstruktion  som är en trust			a) att vara stiftare,
				b) att vara förvaltare eller, 
				om förvaltaren är en juridisk 
				person, företrädare för 
				förvaltaren,
				c) att vara beskyddare,
				d) att vara förmånstagare eller 
				tillhöra förmånstagarkretsen, 
				eller 
				e) att på annat sätt utöva 
				verklig kontroll över trusten.
3. en annan juridisk  konstruktion			a) att ha en ställning som 
				motsvarar
				- att vara stiftare,
				- att vara förvaltare,
				- att vara beskyddare,
				- att vara förmånstagare eller 
				tillhöra förmånstagarkretsen, 
				eller 
				b) att på annat sätt utöva 
				verklig kontroll över den 
				juridiska konstruktionen.
Förordning (2018:2041).
Åtagande att lämna kontrolluppgift
9 §
Ett åtagande enligt 23 kap. 6 § skatteförfarandelagen
(2011:1244) om att lämna kontrolluppgifter om pensionsförsäkring eller sådana avtal om tjänstepension som är jämförbara med en pensionsförsäkring ska innehålla följande identifikationsuppgifter för försäkringsgivaren eller tjänstepensionsinstitutet, försäkringstagaren och den försäkrade:
1. namn,
2. personnummer, samordningsnummer, organisationsnummer eller motsvarande registreringsnummer och motsvarande utländska nummer, samt
3. postadress.
Åtagandet ska även innehålla identifikationsuppgifter för avtalet om pensionsförsäkring eller tjänstepension i form av försäkringsnummer eller motsvarande.
10 §
Ett åtagande enligt 23 kap. 8 § skatteförfarandelagen 
(2011:1244) om att lämna kontrolluppgifter enligt 17 och 
19-22 kap. samt 23 kap. 2 § skattförfarandelagen ska  innehålla följande identifikationsuppgifter för  värdepapperscentralen eller en annan utländsk juridisk person  än en värdepapperscentral och för avstämningsbolaget:
1. namn,
2. organisationsnummer eller motsvarande registreringsnummer  och motsvarande utländska nummer, samt
3. postadress. Förordning (2016:79).
Övriga bestämmelser om kontrolluppgifter
Identifikationsuppgifter som kontrolluppgifter ska innehålla
11 §
En kontrolluppgift ska innehålla följande  identifikationsuppgifter för den uppgiftsskyldige och den som  kontrolluppgiften lämnas för:
1. namn,
2. personnummer, samordningsnummer eller organisationsnummer,  och
3. postadress.
Om personnummer eller samordningsnummer saknas för den som  kontrolluppgift ska lämnas för enligt 17 kap.  skatteförfarandelagen (2011:1244), ska kontrolluppgiften i  stället innehålla uppgifter om födelsedatum och födelseort.
Förordning (2017:854).
11 a §
En kontrolluppgift enligt 22 a kap.  skatteförfarandelagen (2011:1244) ska även innehålla uppgift  om amerikanskt skatteregistreringsnummer eller motsvarande  för den som kontrolluppgiften lämnas för. Om amerikanskt  skatteregistreringsnummer eller motsvarande saknas, ska  kontrolluppgiften i stället innehålla uppgift om  födelsedatum. En sådan kontrolluppgift ska även innehålla  uppgift om det Global Intermediary Identification Number 
(GIIN) som den uppgiftsskyldige fått vid registrering hos den  amerikanska federala skattemyndigheten.
En kontrolluppgift enligt 22 b kap. skatteförfarandelagen ska  även innehålla uppgifter om utländskt  skatteregistreringsnummer eller motsvarande, födelsedatum och  födelseort för den som kontrolluppgiften lämnas för. Uppgift  om födelseort behöver bara lämnas om den uppgiften finns i  den kontrolluppgiftsskyldiges elektroniskt sökbara  databaser.
Skatteverket får meddela ytterligare föreskrifter om  inhämtande och lämnande av uppgifter om utländskt  skatteregistreringsnummer, födelseort och födelsedatum som  behövs för att fullgöra Sveriges åtaganden inom det  internationella utbytet av information.
Förordning (2018:2041).
11 b §
En kontrolluppgift enligt 15 kap., 16 kap. 1 § om  ersättning som avses i 16 kap. 3 § 2, 17 och 19-21 kap. samt 
22 kap. 2, 3, 9-11 §§ skatteförfarandelagen (2011:1244) ska  även innehålla uppgift om utländskt skatteregistreringsnummer  eller motsvarande för den som kontrolluppgiften lämnas för om  denne är obegränsat skattskyldig i Sverige och har hemvist i  en annan stat eller jurisdiktion.
En kontrolluppgift som avses i 23 kap. 2-3 b §§  skatteförfarandelagen ska även innehålla uppgift om utländskt  skatteregistreringsnummer eller motsvarande för den som  kontrolluppgiften lämnas för om denne är begränsat  skattskyldig. Om kontrolluppgiften avser intäkt i  inkomstslaget tjänst, ska den även innehålla uppgift om  medborgarskap. Förordning (2017:390).
12 §
En kontrolluppgift enligt 22 kap. 9 och 11 §§  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den uppgiftsskyldige, den som kontrolluppgiften lämnas för,  den försäkrade och den mottagande försäkringsgivaren eller det  mottagande utländska tjänstepensionsinstitutet:
1. namn,
2. personnummer, samordningsnummer, organisationsnummer eller  motsvarande registreringsnummer och motsvarande utländska  nummer, och
3. postadress.
Kontrolluppgiften ska även innehålla identifikationsuppgifter  i form av försäkrings- eller avtalsnummer eller motsvarande  för pensionsförsäkringen, eller ett avtal om tjänstepension  som är jämförbart med en pensionsförsäkring, hos
1. den överlåtande eller överförande försäkringsgivaren eller  det överlåtande eller överförande utländska  tjänstepensionsinstitutet, och
2. den mottagande försäkringsgivaren eller det mottagande  utländska tjänstepensionsinstitutet. Förordning (2019:1175).
12 a §
En kontrolluppgift enligt 22 kap. 10 och 11 §§  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den uppgiftsskyldige och den som kontrolluppgiften lämnas för:
1. namn,
2. personnummer, samordningsnummer, organisationsnummer eller  motsvarande registreringsnummer och motsvarande utländska  nummer, och
3. postadress.
Kontrolluppgiften ska även innehålla identifikationsuppgifter  i form av försäkrings- eller avtalsnummer eller motsvarande  för pensionsförsäkringen, eller ett avtal om tjänstepension  som är jämförbart med en pensionsförsäkring.
Förordning (2019:1175).
12 b §
En kontrolluppgift enligt 22 kap. 12 §  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den uppgiftsskyldige och den som kontrolluppgiften lämnas för:
1. namn,
2. personnummer, samordningsnummer, organisationsnummer eller  motsvarande registreringsnummer och motsvarande utländska  nummer, och
3. postadress.
Kontrolluppgiften ska även innehålla identifikationsuppgifter  i form av försäkrings- eller avtalsnummer eller motsvarande  för pensionsförsäkringen, eller ett avtal om tjänstepension  som är jämförbart med en pensionsförsäkring.
Förordning (2019:1175).
12 c §
Underrättelser och kontrolluppgifter som ska lämnas  enligt 22 c kap. 7 och 9 §§ skatteförfarandelagen (2011:1244)  ska i stället för vad som anges i 11 § innehålla följande  identifikationsuppgifter för både den rapporteringsskyldiga  plattformsoperatör som lämnar underrättelser eller  kontrolluppgifter och den plattformsoperatören som  kontrolluppgifter lämnas för:
1. fullständigt officiellt namn,
2. registrerad företagsadress,
3. skatteregistreringsnummer, som har utfärdats till  plattformsoperatören, med uppgift om varje utfärdande stat  eller jurisdiktion och det unika identifieringsnumret för  respektive plattformsoperatör som lämnat uppgifterna, i de  fall ett sådant har tilldelats enligt 2 § förordningen 
(2022:1693) om automatiskt utbyte av upplysningar om inkomster  genom digitala plattformar eller eventuellt motsvarande nummer  som tilldelats av en behörig myndighet i en annan medlemsstat,  och
4. företagsnamn för den eller de plattformar som  rapporteringen avser. Förordning (2022:1695).
12 d §
En kontrolluppgift enligt 22 c kap.  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den rapporteringsskyldiga plattformsoperatören:
1. fullständigt officiellt namn,
2. registrerad företagsadress,
3. skatteregistreringsnummer som har utfärdats till  plattformsoperatören, med uppgift om varje utfärdande stat  eller jurisdiktion samt, i förekommande fall, det unika  identifieringsnummer som tilldelats enligt 2 § förordningen 
(2022:1693) om automatiskt utbyte av upplysningar om inkomster  genom digitala plattformar eller eventuellt motsvarande nummer  som tilldelats av en behörig myndighet i en annan medlemsstat,  och
4. företagsnamn för den eller de plattformar som  rapporteringen avser. Förordning (2022:1695).
12 e §
En kontrolluppgift enligt 22 c kap.  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den rapporteringspliktiga säljare som är en fysisk person:
1. förnamn och efternamn,
2. primär adress,
3. skatteregistreringsnummer som har utfärdats till säljaren,  med uppgift om varje utfärdande stat eller jurisdiktion,  eller, om skatteregistreringsnummer saknas, födelseort för  säljaren,
4. säljarens registreringsnummer för mervärdesskatt om sådant  finns tillgängligt, och
5. födelsedatum.
I den utsträckning uppgifter som anges i första stycket 2-5  inte behöver inhämtas enligt 6 kap. 5 och 6 §§ lagen 
(2022:1681) om plattformsoperatörers inhämtande av vissa  uppgifter på skatteområdet behöver de inte heller lämnas i  kontrolluppgiften. Om uppgifter inte behöver inhämtas enligt 
6 kap. 5 § lagen om plattformsoperatörers inhämtande av vissa  uppgifter på skatteområdet ska den rapporteringsskyldiga  plattformsoperatören ange att den använt sig av en direkt  bekräftelse genom en sådan identifieringstjänst som avses i  samma paragraf, vilken stat eller jurisdiktion som  tillgängliggjort identifieringstjänsten och uppge vilken kod  eller vilket nummer som erhållits för bekräftelsen.
Förordning (2022:1695).
12 f §
En kontrolluppgift enligt 22 c kap.  skatteförfarandelagen (2011:1244) ska i stället för vad som  anges i 11 § innehålla följande identifikationsuppgifter för  den rapporteringspliktiga säljare som är en enhet:
1. fullständigt officiellt namn,
2. primär adress,
3. skatteregistreringsnummer som har utfärdats till säljaren,  med uppgift om varje utfärdande stat eller jurisdiktion,
4. säljarens registreringsnummer för mervärdesskatt om sådant  finns tillgängligt, och
5. utländskt bolagsregistreringsnummer samt typ av sådant  nummer.
I den utsträckning uppgifter som anges i första stycket 2-5  inte behöver inhämtas enligt 6 kap. 5 och 6 §§ lagen 
(2022:1681) om plattformsoperatörers inhämtande av vissa  uppgifter på skatteområdet behöver de inte heller lämnas i  kontrolluppgiften. Om uppgifter inte behöver inhämtas enligt 
6 kap. 5 § lagen om plattformsoperatörers inhämtande av vissa  uppgifter på skatteområdet ska den rapporteringsskyldiga  plattformsoperatören ange att den använt sig av en direkt  bekräftelse genom en sådan identifieringstjänst som avses i  samma paragraf, vilken stat eller jurisdiktion som  tillgängliggjort identifieringstjänsten och uppge vilken kod  eller vilket nummer som erhållits för bekräftelsen.
Förordning (2022:1695).
13 §
Skatteverket får meddela föreskrifter om eller i  enskilda fall besluta att en viss identifikationsuppgift inte  behöver lämnas i en kontrolluppgift om verket ändå kan fatta  riktiga beslut om slutlig skatt och beslut om  pensionsgrundande inkomst samt fullgöra Sveriges åtaganden  inom det internationella utbytet av information.
Förordning (2017:192).
Uppgift om typ av förtecknad egendom för rapporteringspliktiga  säljare
13 a §
En kontrolluppgift enligt 22 c kap. 12 §  skatteförfarandelagen (2011:1244) ska innehålla uppgift om  varje typ av förtecknad egendom. Uppgift om typ av förtecknad  egendom lämnas enligt följande uppställning:
1. kontor,
2. hotellrum,
3. bed & breakfast,
4. hus,
5. lägenhet,
6. mobilt boende,
7. campingplats,
8. husbåt,
9. parkeringsplats, eller
10. annan förtecknad egendom.
Förordning (2022:1695).
Sammandrag av kontrolluppgifter
14 §
Den som lämnar kontrolluppgifter på papper ska även lämna ett sammandrag av kontrolluppgifterna.
15 §
Ett sammandrag av kontrolluppgifter ska innehålla följande identifikationsuppgifter för den uppgiftsskyldige:
1. namn,
2. personnummer, samordningsnummer, organisationsnummer eller motsvarande registreringsnummer och motsvarande utländska nummer, samt
3. postadress.
Sammandraget ska även innehålla uppgift om antalet lämnade kontrolluppgifter.
16 §
Skatteverket får meddela föreskrifter om undantag från skyldigheten att lämna sammandrag av kontrolluppgifterna och om innehållet i dem.
Undantag från kontrolluppgiftsskyldighet
17 §
Skatteverket får meddela föreskrifter om tillämpningen av bestämmelserna i 25 kap. 1 § skatteförfarandelagen (2011:1244)
om undantag från skyldigheten att lämna kontrolluppgifter.
6 kap. Deklarationer
Skattedeklaration
1 §
En skattedeklaration enligt 26 kap. skatteförfarandelagen 
(2011:1244) ska innehålla följande identifikationsuppgifter  för den uppgiftsskyldige:
1. namn,
2. personnummer, samordningsnummer eller organisationsnummer,  och
3. postadress.
En arbetsgivardeklaration enligt 26 kap. 3 §  skatteförfarandelagen som ska innehålla uppgifter om en viss  betalningsmottagare och en förenklad arbetsgivardeklaration  enligt 26 kap. 4 § skatteförfarandelagen ska även innehålla  motsvarande identifikationsuppgifter för betalningsmottagaren.  Om personnummer eller samordningsnummer saknas för  betalningsmottagaren, ska uppgift om personens födelsedatum,  födelseort och medborgarskap anges. Deklarationerna ska även  innehålla uppgift om utländskt skatteregistreringsnummer eller  motsvarande för betalningsmottagaren om denne är obegränsat  skattskyldig i Sverige och har hemvist i en annan stat eller  jurisdiktion.
En mervärdesskattedeklaration enligt 26 kap. 5 §  skatteförfarandelagen ska även innehålla uppgift om  registreringsnummer för mervärdesskatt. Förordning (2023:368).
2 §
Om en arbetsgivardeklaration enligt 26 kap. 3 §  skatteförfarandelagen (2011:1244) eller en förenklad  arbetsgivardeklaration enligt 26 kap. 4 §  skatteförfarandelagen innehåller uppgifter om en  betalningsmottagare som är begränsat skattskyldig, ska  deklarationen även innehålla uppgift om mottagarens
1. utländska skatteregistreringsnummer eller motsvarande,  och
2. medborgarskap.
Första stycket gäller inte om uppgiften saknar betydelse  för
1. bestämmande av underlag för att ta ut skatt eller  avgift enligt de lagar som anges i 14 kap. 1 § 1  skatteförfarandelagen,
2. bestämmande av underlag för att ta ut egenavgifter enligt 
3 kap. socialavgiftslagen (2000:980),
3. registrering av skatteavdrag,
4. bestämmande av skattereduktion,
5. beräkning av pensionsgrundande inkomst enligt 59 kap.  socialförsäkringsbalken,
6. beskattning enligt
a) lagen (1991:586) om särskild inkomstskatt för utomlands  bosatta, och
b) lagen (1991:591) om särskild inkomstskatt för utomlands  bosatta artister m.fl., och
7. Sveriges åtaganden inom det internationella utbytet av  information.
Skatteverket får meddela föreskrifter om tillämpningen av  andra stycket. Förordning (2017:390).
2 a §
Skatteverket får meddela föreskrifter om eller i  enskilda fall besluta att en viss identifikationsuppgift inte  behöver lämnas i en arbetsgivardeklaration enligt 26 kap. 3 §  skatteförfarandelagen (2011:1244) eller en förenklad  arbetsgivardeklaration enligt 26 kap. 4 §  skatteförfarandelagen om verket ändå kan fatta riktiga beslut  om slutlig skatt och beslut om pensionsgrundande inkomst samt  fullgöra Sveriges åtaganden inom det internationella utbytet  av information. Förordning (2017:390).
3 §
I en arbetsgivardeklaration som ska innehålla uppgifter  om en viss betalningsmottagare enligt 26 kap. 19 a-19 c §§  eller 19 e § skatteförfarandelagen (2011:1244) ska följande  uppgifter lämnas om mottagaren:
1. bruttolönen, och
2. det sammanlagda värdet av andra förmåner än bilförmån.
Följande uppgifter om bilförmån ska också lämnas:
1. värdet av bilförmånen, exklusive drivmedel, efter  nedsättning av värdet på grund av att mottagaren har utgett  ersättning för förmånen, och
2. värdet av förmån av drivmedel enligt 61 kap. 10 §  inkomstskattelagen (1999:1229).
Arbetsgivardeklarationen ska även innehålla uppgift om  huruvida bostadsförmån i Sverige avser en bostad som är  belägen på en småhusenhet. Det gäller dock inte om det är  fråga om förmån av semesterbostad.
Den som ska redovisa skatteavdrag för skatt enligt lagen 
(1991:591) om särskild inkomstskatt för utomlands bosatta  artister m.fl. ska också lämna uppgift om arten av den  verksamhet som ersättning har betalats ut för. Det gäller  också om ersättningen är undantagen från skatteplikt på grund  av skatteavtal enligt 8 § första stycket 4 lagen om särskild  inkomstskatt för utomlands bosatta artister m.fl.
Förordning (2017:390).
3 a §
Skatteverket får meddela ytterligare föreskrifter om  vilka uppgifter en arbetsgivardeklaration enligt 26 kap. 3 §  skatteförfarandelagen (2011:1244) och en förenklad  arbetsgivardeklaration enligt 26 kap. 4 §  skatteförfarandelagen ska innehålla. Förordning (2017:390).
4 §
En sådan särskild skattedeklaration som avses i 26 kap. 9 §
skatteförfarandelagen (2011:1244) och som avser skatt enligt lagen (1991:591) om särskild inkomstskatt för utomlands bosatta artister m.fl. ska även innehålla uppgift om tid och plats för de tillställningar som redovisningen lämnas för.
5 §
I en mervärdesskattedeklaration ska utgående skatt som  avser sådana unionsinterna förvärv som anges i 3 kap. 1-3 §§  mervärdesskattelagen (2023:200) redovisas särskilt.
Förordning (2023:334).
Inkomstdeklaration
Underrättelse till fysiska personer och dödsbon
6 §
/Upphör att gälla U:2026-01-01/
En underrättelse enligt 31 kap. 4 § skatteförfarandelagen 
(2011:1244) ska innehålla
1. sådana identifikationsuppgifter som anges i 7 §,
2. uppgifter om intäkter i inkomstslaget tjänst samt intäkter  och kostnader i inkomstslaget kapital,
3. uppgifter om avdrag för avgift för pensionsförsäkring och  för inbetalning på pensionssparkonto,
4. uppgifter som behövs för beräkning av fastighetsskatt  enligt lagen (1984:1052) om statlig fastighetsskatt,
5. uppgift om underlag för skattereduktion för hushållsarbete,  gåva, mikroproduktion av förnybar el och avgift till  arbetslöshetskassa enligt 67 kap. inkomstskattelagen 
(1999:1229), och
6. uppgifter som behövs för beräkning av fastighetsavgift  enligt lagen (2007:1398) om kommunal fastighetsavgift.
Underrättelsen ska ske genom att uppgifterna anges i det  fastställda formuläret för inkomstdeklarationen.
Förordning (2022:447).
6 §
/Träder i kraft I:2026-01-01/
En underrättelse enligt 31 kap. 4 § skatteförfarandelagen 
(2011:1244) ska innehålla
1. sådana identifikationsuppgifter som anges i 7 §,
2. uppgifter om intäkter i inkomstslaget tjänst samt intäkter  och kostnader i inkomstslaget kapital,
3. uppgifter om avdrag för avgift för pensionsförsäkring och  för inbetalning på pensionssparkonto,
4. uppgifter som behövs för beräkning av fastighetsskatt  enligt lagen (1984:1052) om statlig fastighetsskatt,
5. uppgift om underlag för skattereduktion för hushållsarbete,  gåva och avgift till arbetslöshetskassa enligt 67 kap.  inkomstskattelagen (1999:1229), och
6. uppgifter som behövs för beräkning av fastighetsavgift  enligt lagen (2007:1398) om kommunal fastighetsavgift.
Underrättelsen ska ske genom att uppgifterna anges i det  fastställda formuläret för inkomstdeklarationen.
Förordning (2025:859).
Identifikationsuppgifter
7 §
En inkomstdeklaration ska innehålla följande identifikationsuppgifter för den deklarationsskyldige:
1. namn,
2. personnummer, samordningsnummer, organisationsnummer eller motsvarande registreringsnummer, och
3. postadress.
En inkomstdeklaration som avser en utländsk juridisk person ska även innehålla uppgift om det land där styrelsen hade sitt säte eller, om sådant saknas, förvaltningen utövades vid beskattningsårets utgång.
7 a §
En inkomstdeklaration ska innehålla följande  identifikationsuppgifter för ett företag som tillhandahåller  investeringssparkonton, kapitalförsäkringar eller PEPP-
produkter, om den deklarationsskyldige enligt 31 kap. 19 c §  skatteförfarandelagen (2011:1244) ska lämna  identifikationsuppgifter för företaget:
1. namn,
2. organisationsnummer eller motsvarande utländska nummer, och
3. postadress.
För en utländsk juridisk person ska även uppgift lämnas om det  land där styrelsen hade sitt säte eller, om sådant saknas, där  förvaltningen utövades vid beskattningsårets utgång.
Förordning (2024:1107).
Begränsat skattskyldiga
8 §
Den som har varit begränsat skattskyldig under mindre än hela beskattningsåret ska lämna uppgift om den tid han eller hon har varit obegränsat skattskyldig.
Inkomstslaget näringsverksamhet
9 §
Den som i sin inkomstdeklaration ska lämna uppgifter om näringsverksamhet ska för varje näringsverksamhet lämna följande uppgifter från bokföringen:
1. intäkter och kostnader,
2. bokslutsdispositioner,
3. skatter och skattemässiga avsättningar,
4. tillgångar och skulder,
5. avsättningar och obeskattade reserver, samt
6. eget kapital.
10 §
Den som i sin inkomstdeklaration ska lämna uppgifter om näringsverksamhet ska även för varje näringsverksamhet lämna uppgifter om
1. arten och omfattningen av verksamheten,
2. hur värdesättningen på lager och fordringar har skett,
3. hur det bokföringsmässiga resultatet har justerats för att stämma överens med bestämmelserna i inkomstskattelagen
(1999:1229),
4. hur avdrag för värdeminskning har beräknats,
5. den deklarationsskyldiges tillskott till eller uttag ur näringsverksamheten och andra förmåner som den deklarationsskyldige har fått av verksamheten,
6. ändrade redovisningsprinciper, samt
7. värdet av inventarier som har anskaffats och avyttrats under året.
10 a §
Den som är godkänd för tonnagebeskattning enligt 13 a  kap. skatteförfarandelagen (2011:1244) och som bedriver både  sådan kvalificerad rederiverksamhet som avses i 39 b kap. 
3-5 §§ inkomstskattelagen (1999:1229) och annan  näringsverksamhet ska lämna sådana uppgifter som anges i 9 och 
10 §§ särskilt för den kvalificerade rederiverksamheten.  Förordning (2016:889).
11 §
Fysiska personer och dödsbon som i sin inkomstdeklaration ska lämna uppgifter om näringsverksamhet ska även lämna uppgift om kapitalunderlaget för räntefördelning enligt 33 kap. 8 § inkomstskattelagen (1999:1229). Uppgiften ska avse kapitalunderlagets belopp vid utgången av närmast föregående beskattningsår och motsvarande belopp vid beskattningsårets utgång.
12 §
Företag som omfattas av lagen (1995:1559) om årsredovisning i kreditinstitut och värdepappersbolag eller lagen (1995:1560) om årsredovisning i försäkringsföretag ska, i stället för att lämna sådana uppgifter som anges i 9 och 10 §§, tillsammans med inkomstdeklarationen ge in sin årsredovisning.
Ett svenskt skadeförsäkringsföretag ska tillsammans med inkomstdeklarationen ge in en bestyrkt kopia av protokoll eller annan handling, som visar hur resultaträkningen och balansräkningen för beskattningsåret slutligt har fastställts samt hur vinsten för samma år har disponerats.
13 §
Ett utländskt försäkringsföretag som bedriver skadeförsäkringsverksamhet i Sverige ska, i stället för vad som anges i 9-12 §§, tillsammans med inkomstdeklarationen ge in sitt årsbokslut.
14 § I inkomstdeklarationen ska uppgifter om sådana pensionsutfästelser som är tryggade med avdragsrätt lämnas av den som
1. har intäkter i inkomstslaget näringsverksamhet, och
2. för beskattningsåret enligt lagen (1967:531) om tryggande av pensionsutfästelse m.m. redovisar pensionsutfästelse i sin balansräkning under rubriken Avsatt till pensioner eller i sådan delpost som avses i 8 a § samma lag.
Uppgifterna ska avse förhållandena både vid beskattningsårets ingång och utgång.
Den som enligt 16 kap. 14 § eller 28 kap. 3 §
inkomstskattelagen (1999:1229) har gjort avdrag för medel som har avsatts till personalstiftelse eller pensionsstiftelse ska lämna uppgift om namn och organisationsnummer för stiftelsen.
Sammansatta poster
15 §
Skatteverket får meddela föreskrifter om att den som ska lämna uppgifter från bokföringen i särskilda fall får lämna sådana uppgifter som avses i 9 § 1-3 i sammansatta poster om verket ändå kan fatta riktiga beslut om slutlig skatt och beslut om pensionsgrundande inkomst.
Betalning till utlandet
16 §
En uppgift om utgift enligt 31 kap. 31 §
skatteförfarandelagen (2011:1244) ska avse ersättningarnas sammanlagda belopp för varje land.
Bemyndigande
17 §
Skatteverket får meddela ytterligare föreskrifter om vilka uppgifter som ska lämnas i inkomstdeklarationen för att verket ska kunna fatta riktiga beslut om slutlig skatt och beslut om pensionsgrundande inkomst.
Tilläggsskattedeklaration
Identifikationsuppgifter
18 §
En tilläggsskattedeklaration enligt 32 a kap.  skatteförfarandelagen (2011:1244) ska innehålla följande  identifikationsuppgifter för den uppgiftsskyldige:
1. namn,
2. organisationsnummer eller motsvarande registreringsnummer,  och
3. postadress.
En tilläggsskattedeklaration som avser en utländsk  koncernenhet ska även innehålla uppgift om det land där  styrelsen hade sitt säte eller, om sådant saknas, där  förvaltningen utövades vid beskattningsårets utgång.
Förordning (2024:474).
Bemyndigande
19 §
Skatteverket får meddela ytterligare föreskrifter om  vilka uppgifter som ska lämnas i tilläggsskattedeklarationen  för att verket ska kunna fatta riktiga beslut om  tilläggsskatt. Förordning (2024:474).
Anstånd med att lämna deklaration
20 §
Om anstånd med att lämna inkomstdeklarationer eller mervärdesskattedeklarationer har beviljats enligt 36 kap.
3 eller 6 § skatteförfarandelagen (2011:1244), ska deklarationerna lämnas enligt en tidsplan som beslutas av Skatteverket. Förordning (2024:474).
6 a kap. Tilläggsskatterapport
Identifikationsuppgifter
1 §
En tilläggsskatterapport enligt 33 d kap.  skatteförfarandelagen (2011:1244) ska innehålla följande  identifikationsuppgifter för varje koncernenhet som ingår i  koncernen:
1. namn eller annan uppgift som visar identiteten,
2. skatteregistreringsnummer eller, om sådant nummer saknas,  motsvarande registreringsnummer,
3. var enheten hör hemma enligt lagen (2023:875) om  tilläggsskatt, och
4. dess status enligt bestämmelserna i lagen om tilläggsskatt.
Undantag från bestämmelserna om vilka uppgifter som ska lämnas  i en tilläggsskatterapport
Begränsning av uppgifter som ska lämnas i vissa fall Förordning (2024:474).
2 §
Om en svensk koncernenhet varken är eller kan vara  skattskyldig enligt 6 kap. lagen (2023:875) om tilläggsskatt  för en annan koncernenhets tilläggsskattebelopp som beräknas i  en annan stat, behöver uppgifter som avses i 33 d kap. 6-8 §§  skatteförfarandelagen (2011:1244) inte lämnas i fråga om den  staten.
Första stycket gäller inte om
1. moderföretaget hör hemma i Sverige enligt lagen om  tilläggsskatt, eller
2. den koncernenhet som har utsetts av moderföretaget att  lämna tilläggsskatterapport för koncernens räkning hör hemma i  Sverige enligt lagen om tilläggsskatt.
Om en svensk koncernenhet endast är eller kan vara  skattskyldig enligt kompletteringsregeln för tilläggsskatt för  ett tilläggsskattebelopp som beräknas i en annan stat och den  del av koncernens kompletterande tilläggsskatt som fördelas  till svenska koncernenheter uppgår till noll, behöver endast  uppgift lämnas om grunden för fördelningen av kompletterande  tilläggsskatt i förhållande till svenska koncernenheter.
Förordning (2024:474).
Verksamhet av begränsad betydelse
3 §
Om den rapporterande enheten för en stat väljer att göra  ett undantag vid verksamhet av begränsad betydelse enligt 
5 kap. 12 § lagen (2023:875) om tilläggsskatt gäller följande.  I stället för att tilläggsskatterapporten innehåller de  uppgifter som är nödvändiga för att beräkna den effektiva  skattesatsen och tilläggsskattebeloppet för den staten, ska  rapporten innehålla de uppgifter som är nödvändiga för att  beräkna
1. den genomsnittliga intäkten för koncernenheterna i staten,  och
2. det genomsnittliga justerade resultatet för  koncernenheterna i staten.
Tilläggsskatterapporten ska även innehålla de uppgifter som är  nödvändiga för att beräkna tillkommande tilläggsskattebelopp  för koncernenheterna i den staten. Förordning (2024:474).
Undantag från reglerna under fem år
4 §
Om undantaget enligt 6 kap. 16 eller 17 § lagen (2023:875)  om tilläggsskatt är tillämpligt ska tilläggsskatterapporten  inte innehålla de uppgifter som är nödvändiga för att beräkna  den effektiva skattesatsen, tilläggsskattebeloppet och  fördelning av tilläggsskatt.
För koncerner med koncernenheter i två eller flera stater ska  tilläggskatterapporten i stället innehålla följande uppgifter:
1. referensstat,
2. antal stater som koncernen har koncernenheter i, och
3. det bokförda nettovärdet av materiella tillgångar för  koncernenheterna i respektive stat.
För koncerner med samtliga koncernenheter i Sverige ska den  rapporterande enheten till Skatteverket lämna uppgift om det  första beskattningsår som koncernen omfattas av lagen om  tilläggsskatt. Uppgiften ska lämnas samtidigt som  tilläggsskatterapporten ges in. Förordning (2024:474).
Val av en tillfällig förenklingsregel
5 §
Om den rapporterande enheten väljer en tillfällig  förenklingsregel för en stat enligt 8 kap. 3, 4 eller 5 §  lagen (2023:875) om tilläggsskatt gäller följande. I stället  för att tilläggsskatterapporten innehåller de uppgifter som är  nödvändiga för att beräkna den effektiva skattesatsen,  tilläggsskattebeloppet och fördelning av tilläggsskatt för den  staten, ska rapporten innehålla följande uppgifter för  koncernenheterna i den staten:
1. totala intäkter,
2. total vinst eller förlust före inkomstskatt, och
3. total skattekostnad.
Vid tillämpning av 8 kap. 5 § lagen om tilläggsskatt ska  tilläggsskatterapporten även innehålla uppgifter som är  nödvändiga för att beräkna substansbeloppet enligt 5 kap. 2-10 §§ den lagen. Förordning (2024:474).
Förenklad jurisdiktionsbaserad justering under en  övergångsperiod
6 §
Den rapporterande enheten får välja att använda en  förenklad justering för en stat om
1. något tilläggsskattebelopp inte ska beräknas för den  staten, eller
2. ett tilläggsskattebelopp ska beräknas men inte behöver  fördelas mellan koncernenheterna i den staten.
Valet innebär att uppgifter om justeringar får lämnas  sammantaget för koncernenheterna i staten när det gäller  uppgifter som är nödvändiga för att beräkna den effektiva  skattesatsen.
Valet ska redovisas i tilläggsskatterapporten.
Förordning (2024:474).
7 kap. Övriga uppgifter
Särskilda uppgifter
Redare
1 §
Skatteverket får meddela föreskrifter om vilka särskilda uppgifter som en redare ska lämna enligt 33 kap. 8 § 3 skatteförfarandelagen (2011:1244) för att verket ska kunna bestämma vilka fartområden fartygen avses gå i.
Nedsättning av utländsk skatt
2 §
Den som ska lämna särskilda uppgifter om nedsättning av utländsk skatt enligt 33 kap. 9 § skatteförfarandelagen
(2011:1244) ska tillsammans med de särskilda uppgifterna ge in beslutet om nedsättningen av den utländska skatten i original eller i bestyrkt kopia.
Land-för-land-rapporter
2 a §
I en sådan land-för-land-rapport som avses i 33 a kap.  skatteförfarandelagen (2011:1244) ska det, för varje enhet  som ingår i koncernen, anges om enhetens viktigaste  verksamhet eller verksamheter utgörs av någon av följande  verksamheter:
- forskning och utveckling,
- innehav eller förvaltning av immateriella tillgångar,
- inköp eller upphandling,
- tillverkning,
- försäljning, marknadsföring eller distribution,
- administrativa tjänster eller lednings- eller  supporttjänster,
- tillhandahållande av tjänster till oberoende företag,
- koncernintern finansiering,
- reglerade finansiella tjänster,
- försäkring, eller
- innehav av aktier eller andra andelar.
Om enheten bedriver någon annan sorts verksamhet eller om  verksamheten är vilande, ska det anges i  land-för-land-rapporten. Förordning (2017:188).
Rapporteringspliktiga arrangemang
2 b §
Uppgifter om ett rapporteringspliktigt arrangemang  enligt 33 b kap. 16 § första stycket 1 och 8  skatteförfarandelagen (2011:1244) ska innehålla följande  identifikationsuppgifter:
1. namn, och
2. personnummer, samordningsnummer, organisationsnummer eller  motsvarande registreringsnummer, och utländska  skatteregistreringsnummer eller motsvarande.
Om uppgifterna avser en fysisk person ska de även innehålla  födelsedatum och födelseort. Förordning (2020:563).
2 c §
Uppgifter om ett rapporteringspliktigt arrangemang  enligt 33 b kap. 16 § första stycket 6 skatteförfarandelagen 
(2011:1244) får anges i annan valuta än svenska kronor.  Uppgift ska lämnas om vilken valuta värdet av arrangemanget  har angetts i. Förordning (2020:563).
2 d §
Skatteverket ska tilldela ett rapporteringspliktigt  arrangemang ett referensnummer när uppgifter om arrangemanget  kommer in till Skatteverket.
Första stycket gäller inte om det rapporteringspliktiga  arrangemanget redan har tilldelats ett referensnummer av  Skatteverket eller någon annan behörig myndighet i en  medlemsstat i Europeiska unionen. Förordning (2020:563).
Informationsuppgifter
3 §
Identifikationsuppgifter enligt 5 kap. 11, 11 a, 11 b  eller 12 § måste alltid lämnas i sådan informationsuppgift  som avses i 34 kap. 3 § skatteförfarandelagen (2011:1244).  Detta gäller även om Skatteverket enligt 5 kap. 13 § har  meddelat föreskrifter om eller i enskilda fall beslutat att  en viss identifikationsuppgift inte behöver lämnas i en  kontrolluppgift. Förordning (2017:390).
3 a §
Identifikationsuppgifter enligt 6 kap. 1 eller 2 §  måste alltid lämnas i sådan informationsuppgift som avses i 
34 kap. 3 a § skatteförfarandelagen (2011:1244). Detta gäller  även om Skatteverket enligt 6 kap. 2 a § har meddelat  föreskrifter om eller i enskilda fall beslutat att en viss  identifikationsuppgift inte behöver lämnas i en  arbetsgivardeklaration. Förordning (2017:390).
4 §
Den som enligt 34 kap. 8 § skatteförfarandelagen
(2011:1244) ska lämna uppgifter till den kontrolluppgiftsskyldige om en betalning till eller från utlandet ska lämna följande uppgifter:
1. betalningens belopp i använd valuta,
2. betalningsdatum,
3. valutakod, och
4. vilket land betalningen går till eller kommer från.
Den som har gjort en betalning till utlandet ska även uppge vad betalningen avser och betalningsmottagarens namn.
Periodiska sammanställningar
5 §
Skatteverket får meddela föreskrifter om vilka uppgifter som ska lämnas i en periodisk sammanställning. Sådana föreskrifter får innehålla bestämmelser om att en periodisk sammanställning ska lämnas även för varuöverföringar för vilka det inte finns någon redovisningsskyldighet.
8 kap. Föreläggande
1 §
Den som föreläggs enligt skatteförfarandelagen (2011:1244)
ska få minst fem dagar på sig att följa föreläggandet. Detta gäller dock inte den som föreläggs enligt 44 kap. 1 eller 2 §
skatteförfarandelagen.
2 §
Om Skatteverket avser att utfärda ett föreläggande enligt skatteförfarandelagen (2011:1244), ska en enhet inom Skatteverket som medverkar vid brottsutredningar på begäran ange om det i enhetens verksamhet finns uppgifter som innebär att ett föreläggande inte får förenas med vite.
9 kap. Dokumentation
Generell dokumentationsskyldighet
1 §
Sådant underlag som avses i 39 kap. 3 §  skatteförfarandelagen (2011:1244) ska bevaras under sju år  efter utgången av det kalenderår som underlaget avser.
Underlag för att kunna fullgöra skyldigheten att justera  avdrag för ingående mervärdesskatt enligt 12 kap. 27-31 §§  eller 15 kap. mervärdesskattelagen (2023:200) ska dock bevaras  under sju år efter utgången av det kalenderår då  justeringsperioden löpte ut.
För en koncernenhet som omfattas av lagen (2023:875) om  tilläggsskatt ska dock underlaget som avses i första stycket  bevaras under elva år efter utgången av det kalenderår som  underlaget avser. Förordning (2024:474).
Betaltjänstleverantörer
1 a §
Sådana uppgifter som avses i 39 kap. 3 c §  skatteförfarandelagen (2011:1244) ska bevaras under tre år  efter utgången av det kalenderår då betalningen genomfördes.
Lag (2023:641)
.
Kassaregister
2 §
Ett kassaregister som enligt 39 kap. 8 § andra stycket  skatteförfarandelagen (2011:1244) ska vara certifierat, ska  certifieras av ett organ som är ackrediterat för uppgiften  enligt Europaparlamentets och rådets förordning (EG)  nr 765/2008 av den 9 juli 2008 om krav för ackreditering och  upphävande av förordning (EEG) nr 339/93 och lagen (2011:791)  om ackreditering och teknisk kontroll.
Certifiering får även utföras av ett organ från ett annat land  inom Europeiska ekonomiska samarbetsområdet (EES) eller från  ett land utanför EES som Europeiska unionen har träffat avtal  med om ömsesidigt erkännande.
Skatteverket får meddela ytterligare föreskrifter om  certifiering. Förordning (2022:1179).
3 §
Skatteverket får i fråga om sådana kassaregister som avses i skatteförfarandelagen (2011:1244) meddela ytterligare föreskrifter om
1. krav på kassaregister,
2. teknisk kontroll av kassaregister,
3. användning av kassaregister, och
4. undantag från skyldigheter som gäller kassaregister.
4 §
Sådana uppgifter på kontrollremsa, i journalminne eller på tömningskvitto som avses i 42 kap. 7 § första stycket skatteförfarandelagen (2011:1244) ska bevaras under två månader efter utgången av den kalendermånad då uppgifterna registrerades i kassaregistret. Det gäller dock inte om uppgifterna utgör räkenskapsinformation enligt bokföringslagen
(1999:1078).
Personalliggare
5 §
En personalliggare enligt 39 kap. 11 eller 11 a §
skatteförfarandelagen (2011:1244) ska innehålla följande uppgifter:
1. näringsidkarens namn och personnummer, samordningsnummer, organisationsnummer eller motsvarande utländska nummer,
2. namn och personnummer, samordningsnummer eller motsvarande utländska nummer för personer som är verksamma i näringsverksamheten, samt
3. tidpunkten då respektive persons arbetspass påbörjas och avslutas.
Uppgifterna i första stycket 2 och 3 ska avse varje verksamhetsdag och ska dokumenteras i omedelbar anslutning till att arbetspasset påbörjas och avslutas.
Uppgifterna ska bevaras under två år efter utgången av det kalenderår då det för näringsverksamheten gällande beskattningsåret har gått ut. Förordning (2014:1473).
6 §
Skatteverket får meddela föreskrifter om hur en personalliggare ska vara utformad och om hur den ska föras.
Torg- och marknadshandel
7 §
Sådan dokumentation om upplåtelse av en plats för  torg- och marknadshandel som avses i 39 kap. 13 §  skatteförfarandelagen (2011:1244) ska innehålla följande  identifikationsuppgifter för den som platsen upplåts till och  för dennes företrädare:
1. namn eller, om det är fråga om en juridisk person,  företagsnamn,
2. personnummer, samordningsnummer eller organisationsnummer,
3. postadress, och
4. telefonnummer.
Om en kopia av ett beslut om godkännande för F-skatt har  överlämnats till platsupplåtaren, behöver denne inte  dokumentera uppgifter enligt första stycket för den som  godkännandet gäller.
Uppgifterna ska bevaras under sju år efter utgången av det  kalenderår då upplåtelsen av platsen för torg- och  marknadshandel skedde. Förordning (2018:1844).
Leverans av investeringsguld
8 §
Sådan dokumentation om leverans av investeringsguld som  avses i 39 kap. 14 § skatteförfarandelagen (2011:1244) ska  innehålla följande uppgifter:
1. vad transaktionen avser,
2. kundens namn eller, om det är fråga om en juridisk person,  företagsnamn,
3. kundens personnummer, samordningsnummer eller  organisationsnummer,
4. kundens postadress, och
5. kundens telefonnummer.
Om en kopia av ett beslut om godkännande för F-skatt har  överlämnats till säljaren, behöver denne inte dokumentera  uppgifter enligt första stycket för den som godkännandet  gäller.
Uppgifterna ska bevaras under sju år efter utgången av det  kalenderår då uppgifterna dokumenterades.  Förordning (2023:334).
Internprissättning
Koncerngemensam del
9 §
Sådan internprissättningsdokumentation som avses i 39  kap. 16 b § skatteförfarandelagen (2011:1244) och som avser  den koncerngemensamma delen ska innehålla information om  koncernen i dess helhet. Om det ger en bättre bild av  koncernens verksamhet, får informationen delas upp på  verksamhetsgrenar. Förordning (2017:188).
10 §
Den koncerngemensamma delen ska innehålla ett  organisationsschema som visar ägarstrukturen i koncernen och  i vilket land varje företag är verksamt.  Förordning (2017:188).
11 §
Den koncerngemensamma delen ska även innehålla en allmän  beskrivning av koncernens verksamhet eller verksamheter,  såsom
1. viktiga faktorer som påverkar vinstgenereringen,
2. en beskrivning av transaktionerna i distributionskedjan  för
a) koncernens fem mest omsatta produkter eller tjänster,  och
b) andra produkter eller tjänster för vilka  försäljningen uppgår till mer än fem procent av koncernens  omsättning,
3. en beskrivning av de viktigaste geografiska marknaderna  för de produkter och tjänster som avses i 2,
4. en förteckning och översiktlig beskrivning av viktiga  koncerngemensamma servicefunktioner som avser annat än  forskning och utveckling, inklusive en beskrivning av  verksamheten hos de företag som utför sådana tjänster samt  principerna för prissättningen och fördelningen av  kostnaderna för tjänsterna,
5. en översiktlig funktionsanalys som beskriver enskilda  koncernföretags bidrag till värdeskapandet i koncernen genom  att ange viktiga funktioner, risker och tillgångar i  företagets verksamhet, och
6. en beskrivning av viktiga omstruktureringar, förvärv och  avyttringar som har gjorts. Förordning (2017:188).
12 §
Den koncerngemensamma delen ska även innehålla följande  information om immateriella tillgångar:
1. en allmän beskrivning av koncernens övergripande strategi  för utveckling, ägande och utnyttjande av immateriella  tillgångar samt var viktig forskning och utveckling bedrivs  och varifrån forsknings- och utvecklingsarbetet leds,
2. en förteckning över immateriella tillgångar eller grupper  av immateriella tillgångar som är viktiga vid  internprissättningen och vilka företag som är lagliga ägare  till dem,
3. en förteckning över viktiga avtal mellan närstående  företag som avser immateriella tillgångar, såsom  kostnadsfördelningsavtal, avtal om forskningstjänster och  licensavtal,
4. en allmän beskrivning av koncernens  internprissättningspolicy avseende forskning och utveckling  samt immateriella tillgångar, och
5. en allmän beskrivning av viktiga överlåtelser eller  upplåtelser av immateriella tillgångar mellan företag inom  koncernen, inklusive uppgift om berörda företag, i vilka  länder de är hemmahörande och ersättningen.
Förordning (2017:188).
13 §
Den koncerngemensamma delen ska även innehålla följande  information om koncernintern finansiell verksamhet:
1. en allmän beskrivning av hur koncernen är finansierad,  inklusive viktiga finansieringsavtal med oberoende  långivare,
2. uppgifter om vilka företag som bedriver koncernintern  finansieringsverksamhet, i vilka länder dessa företag är  bildade och var företagens verkliga ledning finns, och
3. en allmän beskrivning av koncernens  internprissättningspolicy avseende finansiella transaktioner  mellan närstående företag. Förordning (2017:188).
14 §
Den koncerngemensamma delen ska även innehålla följande  finansiella uppgifter och uppgifter om ingångna  skatterelaterade överenskommelser:
1. koncernredovisning för räkenskapsåret, och
2. en förteckning och översiktlig beskrivning av koncernens  unilaterala prissättningsbesked och andra förhandsbesked  eller överenskommelser som rör fördelning av inkomster mellan  länder. Förordning (2017:188).
Företagsspecifik del
15 §
Sådan internprissättningsdokumentation som avses i 39  kap. 16 b § skatteförfarandelagen (2011:1244) och som avser  den företagsspecifika delen ska innehålla följande  information om företaget:
1. en beskrivning av företagets ledningsstruktur, ett  organisationsschema för företaget samt uppgifter om till  vilka personer företagsledningen rapporterar och var dessa  personer i huvudsak arbetar,
2. en detaljerad beskrivning av verksamheten och företagets  affärsstrategi samt uppgifter om företaget har varit föremål  för omstrukturering, överlåtit eller upplåtit immateriella  tillgångar under de senaste två åren och hur det i så fall  har påverkat företaget, och
3. uppgifter om viktiga konkurrenter.
Förordning (2017:188).
16 §
Den företagsspecifika delen ska även innehålla följande  information om varje viktig typ av transaktioner med  närstående företag:
1. en beskrivning av transaktionerna och i vilket sammanhang  de görs,
2. uppgifter om transaktionernas belopp,
3. uppgifter om vilka företag som är parter i transaktionerna  och vilken relation de har till varandra,
4. kopior på alla viktiga avtal som har slutits med  närstående företag,
5. en detaljerad funktions- och jämförbarhetsanalys avseende  företaget och berörda närstående företag inklusive  förändringar jämfört med tidigare år,
6. uppgifter om den lämpligaste prismetoden och varför  metoden har valts,
7. uppgifter om vilket företag som, i förekommande fall, har  valts som testobjekt och varför detta företag har valts,
8. en sammanfattning av viktiga antaganden som har gjorts vid  tillämpningen av prismetoden,
9. en förklaring till varför, i förekommande fall, en  flerårig analys har valts,
10. en beskrivning av de interna eller externa  jämförelsetransaktioner som i förekommande fall har valts,  relevant finansiell information för de oberoende företag som  internprissättningsanalysen grundar sig på, en beskrivning av  hur sökandet efter jämförelsetransaktioner har gått till och  var informationen har hämtats,
11. en beskrivning av vilka justeringar som har gjorts för  att öka jämförbarheten och om justeringen har gjorts hos  testobjektet, jämförelsetransaktionen eller båda,
12. en förklaring till varför transaktionen kan anses vara  prissatt i enlighet med armlängdsprincipen när den valda  prismetoden tillämpas,
13. en sammanfattning av den finansiella information som har  använts vid tillämpningen av prismetoden, och
14. kopior på prissättningsbesked och andra förhandsbesked  eller överenskommelser som berör de beskrivna transaktionerna  och som har ingåtts med eller erhållits från andra länders  skattemyndigheter och där Skatteverket inte är part.
Förordning (2017:188).
17 §
Den företagsspecifika delen ska även innehålla följande  information:
1. årsredovisning för räkenskapsåret,
2. en beskrivning av hur de finansiella uppgifter som har  använts vid tillämpningen av prismetoden kan knytas till  årsredovisningen, och
3. en sammanfattning av relevant finansiell information för  de jämförelseobjekt som har använts i analysen och uppgift om  från vilka källor informationen har hämtats.  Förordning (2017:188).
18 §
Information som anges i den koncerngemensamma delen  behöver inte också anges i den företagsspecifika delen. Om  sådan information finns, ska det finnas en hänvisning i den  företagsspecifika delen till informationen i den  koncerngemensamma delen. Förordning (2017:188).
Gemensamma bestämmelser
19 §
Uppgifterna i internprissättningsdokumentationen ska  bevaras i sju år efter utgången av det kalenderår då det för  näringsverksamheten gällande beskattningsåret har gått ut.
Förordning (2017:188).
10 kap. Utredning och kontroll
Kontroll av skatte- och avgiftsredovisning
1 §
Skatteverket ska snarast efter det att verket har underrättats om ett konkursbeslut enligt 12 §
konkursförordningen (1987:916) kontrollera skatte- och avgiftsredovisningen för den som beslutet gäller.
2 §
Om det kan antas att den som enligt 7 kap. 1 eller 1 a §  skatteförfarandelagen (2011:1244) ska vara registrerad är på  obestånd eller har försummat att betala skatt eller avgift,  ska Skatteverket så snart som möjligt kontrollera den  personens skatte- och avgiftsredovisning.  Förordning (2022:1740).
Revision
3 §
Den som ska utföra, biträda vid eller leda en revision ska innan han eller hon för första gången utför ett sådant arbete upplysas om gällande bestämmelser om sekretess. Detsamma gäller den som har förordnats enligt 4 § att delta vid en revision. Den som har tagit emot en sådan upplysning ska skriftligen bekräfta detta.
4 §
Skatteverket får förordna deltagare i utbytesprogram inom skatte- och avgiftsområdet att delta vid en revision, om utbytesprogrammet sker inom ramen för samarbete i Europeiska unionen eller Nordiska ministerrådet eller annars följer av en överenskommelse som Sverige har ingått med en annan stat.
5 §
Räkenskapsmaterial och andra handlingar som har överlämnats för revision får inte hållas tillgängliga för någon annan än
1. revisorn,
2. den som biträder revisorn,
3. den tjänsteman som leder revisionsarbetet,
4. granskningsledaren, och
5. den som har förordnats enligt 4 §.
6 §
Har upphävts genom förordning (2018:238).
11 kap. Betalningssäkring
Skyldighet för myndighet att hålla sig underrättad
1 §
Förvaltningsrätten ska hålla sig underrättad om den betalningsskyldighet som ett beslut om betalningssäkring avser till dess att det belopp som betalningssäkringen gäller får drivas in.
2 §
Skatteverket ska hålla sig underrättat om den betalningsskyldighet som ett beslut om betalningssäkring avser så länge beslutet gäller och till dess att det belopp som betalningssäkringen gäller får drivas in. Om beslutet bör upphävas helt eller delvis, ska Skatteverket begära det hos förvaltningsrätten.
Om Kronofogdemyndigheten enligt 46 kap. 17 § eller 69 kap. 16
§ skatteförfarandelagen (2011:1244) har tagit emot säkerhet för en betalningsskyldighet som inte är fastställd, ska Skatteverket hålla sig underrättat om betalningsskyldigheten till dess att det belopp som betalningssäkringen gäller får drivas in och upplysa Kronofogdemyndigheten om förhållanden som är av betydelse för säkerheten.
Säkerhet
3 §
Skatteverket får meddela föreskrifter om sådan säkerhet som avses i 46 kap. 17 § skatteförfarandelagen (2011:1244).
Beslut om att ta egendom i förvar
4 §
Kronofogdemyndigheten ska på begäran av granskningsledaren biträda denne när egendom ska tas i förvar enligt 46 kap. 16 §
skatteförfarandelagen (2011:1244).
5 §
Den som ett beslut enligt 46 kap. 16 §
skatteförfarandelagen (2011:1244) gäller ska få ett bevis när egendom har tagits i förvar. Beviset ska utfärdas av granskningsledaren och innehålla följande uppgifter:
1. vad som har tagits i förvar, och
2. vilken betalningsskyldighet förvaret avser.
Beviset ska omedelbart lämnas till den som beslutet gäller eller, om det inte kan ske, skickas till denne.
6 §
Kontanta medel som har tagits i förvar ska snarast placeras enligt 3 kap. 4 § kapitalförsörjningsförordningen
(2011:210).
7 §
Om egendom inte längre ska vara kvar i förvar, ska granskningsledaren omedelbart lämna tillbaka egendomen.
12 kap. Undantag från kontroll
1 §
Om ett mål om undantag av uppgifter eller handlingar från kontroll avser uppgifter i en sådan upptagning som avses i 3 kap. 9 § skatteförfarandelagen (2011:1244), bestämmer förvaltningsrätten i vilken form eller på vilket sätt upptagningen ska tillhandahållas i målet.
12 a kap. Särskilda avgifter
Skattetillägg
1 §
Information om en sådan generell kontroll som avses i 
49 kap. 10 § andra stycket skatteförfarandelagen (2011:1244)  ska offentliggöras på Skatteverkets webbplats och innehålla  följande uppgifter:
1. innehållet i den generella kontrollen,
2. vilket beskattningsår eller redovisningsperiod som  omfattas av den generella kontrollen,
3. vilken dag den generella kontrollen offentliggörs, och
4. vilken dag en rättelse som har en koppling till den  generella kontrollen inte anses vara på eget initiativ.
Förordning (2018:563).
13 kap. Beslut om skatter och avgifter
Beslut och besked om särskild inkomstskatt
1 §
Den som enligt 54 kap. 3 eller 4 § skatteförfarandelagen
(2011:1244) skriftligen ansöker om att få tillgodoräknas särskild inkomstskatt ska tillsammans med ansökan ge in en utredning som visar att särskild inkomstskatt har betalats respektive den utländska skatt som har betalats.
1 a §
Ett besked om särskild inkomstskatt enligt 54 kap. 5 §  skatteförfarandelagen (2011:1244) ska innehålla följande  uppgifter:
1. skattepliktig inkomst, och
2. betald särskild inkomstskatt.
Förordning (2020:955).
Beslut om preliminär skatt
2 §
Om den preliminära skatten ska sättas ned för den som har meddelats både ett beslut om debitering av preliminär skatt enligt 55 kap. 2 § skatteförfarandelagen (2011:1244) och ett beslut om preliminär A-skatt enligt 55 kap. 6 eller 7 §
skatteförfarandelagen, ska i första hand beslutet om debitering av preliminär skatt ändras. I andra hand ska beslutet om preliminär A-skatt ändras.
Om även beslutet om preliminär A-skatt behöver ändras, ska ändringen avse skatteavdrag i följande ordning:
1. skatteavdrag från ersättning för arbete som ska göras enligt skattetabell enligt 11 kap. 17, 18, 19 eller 21 §
skatteförfarandelagen,
2. skatteavdrag från ersättning för arbete som ska göras med 30 procent enligt 11 kap. 20 eller 24 § skatteförfarandelagen,
3. skatteavdrag som ska göras från ränta, utdelning och annan avkastning enligt 11 kap. 25 eller 26 § skatteförfarandelagen.
3 §
Om den preliminära skatten ska höjas för den som har meddelats både ett beslut om debitering av preliminär skatt enligt 55 kap. 2 § skatteförfarandelagen (2011:1244) och ett beslut om preliminär A-skatt enligt 55 kap. 6 eller 7 §
skatteförfarandelagen, ska i första hand beslutet om preliminär
A-skatt ändras i den del det avser skatteavdrag från ersättning för arbete som ska göras enligt skattetabell enligt 11 kap. 17, 18, 19 eller 21 § skatteförfarandelagen. Det gäller dock inte om det finns särskilda skäl för något annat.
I andra hand ska beslutet om debitering av preliminär skatt ändras.
4 §
Ett beslut om särskild beräkningsgrund enligt 55 kap. 9 §
skatteförfarandelagen (2011:1244) för den som inte har meddelats något beslut om debitering av preliminär skatt, ska i första hand avse skatteavdrag från den skatt- eller avgiftsskyldiges huvudinkomst. I andra hand ska beslutet avse skatteavdrag från ersättning för arbete som ska göras med 30 procent enligt 11 kap. 20 eller 24 § skatteförfarandelagen.
5 §
Om det ingår öretal i summan av de skatte- och avgiftssatser som enligt 55 kap. 8 § skatteförfarandelagen
(2011:1244) gäller för den skatt- och avgiftsskyldige, tillämpas följande skattetabell. Är öretalet över femtio tillämpas skattetabellen med närmaste högre hela krontal. I annat fall tillämpas skattetabellen med närmaste lägre hela krontal.
Beslut och besked om slutlig skatt
6 §
Ett besked om slutlig skatt enligt 56 kap. 10 §
skatteförfarandelagen (2011:1244) ska innehålla följande uppgifter:
1. fastställd och beskattningsbar förvärvsinkomst,
2. inkomst av kapital,
3. storleken på de skatter och avgifter som anges i 56 kap. 6
§ skatteförfarandelagen,
4. summan av gjorda skattereduktioner enligt 56 kap. 7 §
skatteförfarandelagen, samt
5. pensionsgrundande inkomst.
I beskedet för fysiska personer och dödsbon ska även skattesatserna för kommunal inkomstskatt anges.
7 §
Den som bara har haft intäkt av kapital och som inte är skyldig att lämna en inkomstdeklaration ska underrättas om beslutet om slutlig skatt i beskedet om slutlig skatt, om
1. skatteavdrag har gjorts från intäkten enligt 10 kap. 15 §
skatteförfarandelagen (2011:1244), eller
2. det är fråga om schablonintäkt som kontrolluppgift har lämnats om enligt 22 kap. 16 § eller 17-21 §§
skatteförfarandelagen.
Beskedet om slutlig skatt ska då även innehålla uppgift om
1. intäkt av kapital,
2. varje utbetalares namn, utbetalt belopp och belopp för preliminär skatt i varje kontrolluppgift som har lämnats enligt 17 eller 19 kap. skatteförfarandelagen, samt
3. namnet på den som har lämnat kontrolluppgift om schablonintäkt och uträknad schablonintäkt för varje kontrolluppgift.
Skatteverket får meddela föreskrifter om att ytterligare uppgifter ska lämnas i beskedet.
8 §
Om Skatteverket i ett beslut om slutlig skatt har avvikit  från godkända eller lämnade uppgifter i en  inkomstdeklaration, får den som beslutet gäller underrättas  om beslutet i beskedet om slutlig skatt om avvikelsen leder  till lägre beskattning och avser
1. uppenbar felräkning eller uppenbart felaktig överföring av  belopp i inkomstdeklarationen, eller
2. uppenbar felaktighet i fråga om intäkt som har uppburits i  form av pension enligt socialförsäkringsbalken för tid då den  som beslutet gäller inte har varit bosatt i Sverige.
Det gäller även om
1. avvikelsen föranleds av en kontrolluppgift som ska lämnas  utan föreläggande enligt skatteförfarandelagen (2011:1244)  eller av en uppgift i en arbetsgivardeklaration enligt  skatteförfarandelagen,
2. avvikelsen innebär en rättelse av en uppgift som  Skatteverket har angett i det fastställda formuläret för  inkomstdeklarationen, och
3. den som beslutet gäller har fått tillfälle att yttra sig  över innehållet i kontrolluppgiften eller uppgiften i  arbetsgivardeklarationen och inte har haft något att invända  mot uppgiften.
Om särskilda skäl talar emot det, ska dock den som beslutet  om slutlig skatt gäller inte underrättas om beslutet i  beskedet om slutlig skatt.
Skatteverket får meddela ytterligare föreskrifter om  underrättelse av beslut om slutlig skatt i beskedet om  slutlig skatt. Förordning (2017:390).
Beslut om säkerhet för slutlig skatt för skalbolag
9 §
Om Skatteverket enligt 58 kap. 1 § skatteförfarandelagen
(2011:1244) har beslutat att säkerhet ska ställas för slutlig skatt, ska verket underrätta den som har lämnat skalbolagsdeklarationen om den tid inom vilken säkerheten ska ställas för att undantag från skalbolagsbeskattning enligt 25 a kap. 11 § eller 49 a kap. 13 § inkomstskattelagen
(1999:1229) ska tillämpas.
Skatteverket får meddela föreskrifter om sådan säkerhet som avses i 58 kap. 1 § skatteförfarandelagen.
Ansvar för skatter och avgifter
10 §
Ett beslut enligt 59 kap. 2 § skatteförfarandelagen 
(2011:1244) om ansvar för den som har betalat ut ersättning  utan att göra skatteavdrag med rätt belopp ska innehålla  följande uppgifter för varje betalningsmottagare:
1. den skatt som ska betalas,
2. den redovisningsperiod då skatteavdraget skulle ha gjorts,
3. ersättningens storlek, och
4. namn eller företagsnamn och personnummer,  samordningsnummer eller organisationsnummer.
Förordning (2018:1844).
11 §
En överenskommelse om företrädaransvar enligt 59 kap. 
19 § skatteförfarandelagen (2011:1244) ska innehålla följande  uppgifter:
1. parternas namn eller företagsnamn och personnummer,  samordningsnummer eller organisationsnummer,
2. datum för överenskommelsen,
3. den skatteskuld eller avgiftsskuld som överenskommelsen  avser,
4. det belopp som företrädaren ska betala, och
5. den tidpunkt eller de tidpunkter när betalning senast ska  ske. Förordning (2018:1844).
Beslut om befrielse från skatteavdrag, arbetsgivaravgifter, mervärdesskatt och punktskatt
12 §
Skatteverket ska meddela beslut om befrielse från skatteavdrag, arbetsgivaravgifter, mervärdesskatt och punktskatt enligt 60 kap. 1 § skatteförfarandelagen
(2011:1244).
14 kap. Betalning och återbetalning av skatter och avgifter
Kontoutdrag
1 §
När Skatteverket har gjort en avstämning av ett skattekonto enligt 61 kap. 7 § skatteförfarandelagen
(2011:1244) ska ett kontoutdrag skickas till kontohavaren.
Skatteverket får meddela föreskrifter om på vilket sätt och i vilken omfattning som kontoutdrag ska skickas.
Betalning av skatter och avgifter
2 §
Den som inte använder ett fastställt formulär vid betalning av skatt eller avgift ska vid betalningen lämna följande identifikationsuppgifter om den som betalningen avser:
1. namn,
2. personnummer eller organisationsnummer, och
3. postadress.
Skatteverket får meddela föreskrifter om att den som gör betalningen i stället ska lämna andra identifikationsuppgifter.
3 §
Den som för det särskilda konto för skattebetalningar som avses i 62 kap. 2 § skatteförfarandelagen (2011:1244) ska redovisa inbetald skatt eller avgift till Skatteverket.
Anstånd med betalning av skatter och avgifter
4 §
Om Skatteverket har beslutat om säkerhet som villkor för anstånd enligt 63 kap. 8 § skatteförfarandelagen (2011:1244), ska verket underrätta den som har ansökt om anstånd om den tid inom vilken säkerheten ska ställas för att anstånd ska beviljas.
Skatteverket får meddela föreskrifter om sådan säkerhet som avses i 63 kap. 8 § skatteförfarandelagen.
Återbetalning av skatter och avgifter
5 §
Återbetalning av skatter och avgifter enligt 64 kap. 2 eller 5 § skatteförfarandelagen (2011:1244) ska göras skyndsamt.
6 §
Om ett överskott på skattekontot ska betalas tillbaka enligt 64 kap. 2 § första stycket 2 a skatteförfarandelagen
(2011:1244), ska beloppet betalas tillbaka senast den dag som besked om slutlig skatt ska skickas till kontohavaren.
7 §
Om överskjutande ingående mervärdesskatt eller överskjutande punktskatt ska betalas tillbaka enligt 64 kap. 
2 § första stycket 2 b eller c skatteförfarandelagen
(2011:1244), ska beloppet betalas tillbaka senast vid utgången av kalendermånaden efter den kalendermånad då skattedeklaration senast ska lämnas för aktuell redovisningsperiod. Om skattedeklarationen lämnas senare, ska återbetalningen göras senast vid utgången av kalendermånaden efter den då deklarationen lämnades.
Om skattedeklarationen behöver kontrolleras, får Skatteverket besluta att återbetalningen ska skjutas upp. Ett sådant beslut får inte meddelas efter utgången av den tid för återbetalning som anges i första stycket.
Ett beslut om att skjuta upp en återbetalning för kontroll förfaller om Skatteverket inte beslutar om föreläggande eller revision inom en månad från dagen för beslutet om att skjuta upp återbetalningen.
8 §
Belopp som ska betalas tillbaka ska administreras av  Utbetalningsmyndigheten enligt förordningen (2023:462) om  transaktionskonto vid Utbetalningsmyndigheten. Beloppet ska  sättas in på betalningsmottagarens bank- eller  kreditmarknadsföretagskonto. Uppgift om sådant konto inhämtas  från betalningsmottagaren eller, med mottagarens tillstånd,  från bank eller kreditmarknadsföretag. Skatteverket får  besluta om återbetalning på annat sätt om särskilda  förhållanden ger anledning till det.
Beslut om sättet för återbetalning får inte överklagas.  Förordning (2023:469).
9 §
Skatteverket får meddela beslut om överföring av skatt till en annan stat enligt 64 kap. 8 § skatteförfarandelagen
(2011:1244).
Ränta
10 §
Basräntan enligt 65 kap. 3 § skatteförfarandelagen
(2011:1244) ska fastställas av Skatteverket. Basräntan ska räknas fram genom att säljräntan på sexmånaders statsskuldväxlar avläses varje bankdag. Räntenoteringarna från och med den 16 i en månad till och med den 15 i månaden efter vägs samman till en genomsnittlig räntesats.
Om det uppkommer decimaler vid beräkningen av den genomsnittliga räntesatsen, ska den avrundas till närmaste hela procenttal. Om den ligger mitt emellan två hela procenttal, ska den avrundas nedåt.
15 kap. Omprövning och överklagande
1 §
Om en omprövning av ett beslut om debitering av preliminär skatt innebär att den skatt som ska betalas för beskattningsåret sätts ned, ska nedsättningen i första hand avse den del av skatten som ännu inte ska ha betalats.
2 §
Det allmänna ombudet hos Skatteverket får uppdra åt en tjänsteman vid Skatteverket att företräda ombudet i allmän förvaltningsdomstol och Skatterättsnämnden.
16 kap. Verkställighet
Bevissäkring
1 §
Den som ett beslut om bevissäkring gäller och den som i övrigt berörs av verkställigheten ska få ett bevis över verkställigheten. Beviset ska utfärdas av den som har verkställt bevissäkringen och innehålla följande uppgifter:
1. när och var beslutet verkställdes,
2. vilka som var närvarande,
3. annat av betydelse som har förekommit vid verkställigheten, och
4. en förteckning över det som har tagits om hand.
Betalningssäkring
2 §
Skatteverket får meddela föreskrifter om sådan säkerhet som avses i 69 kap. 16 § skatteförfarandelagen (2011:1244).
Indrivning
3 §
Skatteverket får meddela föreskrifter om när en sådan fordran som avses i 70 kap. 1 § andra stycket skatteförfarandelagen (2011:1244) ska lämnas för indrivning.
17 kap. Underrättelse om beslut m.m.
Underrättelse om beslut
1 §
Den som ett beslut gäller ska underrättas om innehållet i beslut enligt skatteförfarandelagen (2011:1244) eller denna förordning, om det inte är uppenbart obehövligt.
Om beslutet är till nackdel för den som det gäller och det får omprövas eller överklagas, ska underrättelsen innehålla en upplysning om hur man begär omprövning eller överklagar.
2 §
Om det behövs, ska även andra än den som ett beslut gäller underrättas om beslutet.
3 §
En underrättelse om ett beslut ska innehålla uppgift om  vem som har fattat beslutet och i förekommande fall vem som  har varit föredragande i de fall underrättelsen avser ett
1. beslut om slutlig skatt där Skatteverket har avvikit från  godkända eller lämnade uppgifter i en inkomstdeklaration i  annat fall än som avses i 13 kap. 8 §,
2. beslut om skönsbeskattning på grund av att någon  inkomstdeklaration inte har lämnats,
3. omprövningsbeslut,
4. beslut om särskilda avgifter, eller
5. beslut om ansvar för skatt.
Första stycket gäller inte för beslut enligt 2 eller 3, om  beslutet har fattats automatiserat. Första stycket gäller inte  heller för beslut om förseningsavgift som har fattats  automatiserat.
En skriftlig underrättelse behöver inte innehålla uppgift om  en sådan person som avses i första stycket, om det kan befaras  att personen utsätts för hot, trakasserier eller annan  allvarlig olägenhet. Förordning (2025:584).
Delgivning
4 §
Om ett föreläggande har förenats med vite enligt 44 kap. 1 eller 2 § skatteförfarandelagen (2011:1244), ska den som föreläggandet gäller delges detta.
5 §
Ett beslut som har meddelats efter den 30 juni det sjätte året efter utgången av det kalenderår då beskattningsåret har gått ut ska delges den som beslutet gäller, om
1. beslutet innebär att en begäran om omprövning har avslagits helt eller delvis, eller
2. Skatteverket på eget initiativ har omprövat ett beslut till nackdel för den som beslutet gäller.
6 §
Delgivning ska även användas i andra fall där det behövs bevis om att någon har fått del av en underrättelse.
7 §
Kronofogdemyndigheten ska anlitas för delgivning, om
1. underrättelse av beslut om bevissäkring enligt 45 kap. 16 §
andra stycket skatteförfarandelagen (2011:1244) ska ske först i samband med att beslutet verkställs, och
2. förvaltningsrätten har beslutat att delgivning ska användas.
Om granskningsledaren enligt 69 kap. 3 § skatteförfarandelagen ska verkställa beslutet, får i stället Skatteverket anlitas för delgivningen.
8 §
Kronofogdemyndigheten ska anlitas för delgivning, om
1. underrättelse av beslut om betalningssäkring enligt 46 kap.
13 § andra stycket skatteförfarandelagen (2011:1244) ska ske först i samband med att beslutet verkställs, och
2. förvaltningsrätten har beslutat att delgivning ska användas.
Annat sätt än delgivning
9 §
Om delgivning inte ska användas, bestämmer Skatteverket på vilket sätt en underrättelse ska ske.
Särskild anteckning
10 §
Om Skatteverket i ett beslut har haft anledning att  bortse från en uppgift som har lämnats om en  betalningsmottagare i en sådan arbetsgivardeklaration eller  förenklad arbetsgivardeklaration som avses i 26 kap.  skatteförfarandelagen (2011:1244), får Skatteverket markera  detta genom en särskild anteckning i anslutning till uppgiften  i den databas som avses i 2 kap. 1 § lagen (2001:181) om  behandling av uppgifter i Skatteverkets  beskattningsverksamhet. Förordning (2024:399).
11 §
Om Skatteverket i ett beslut har haft anledning att göra  en bedömning som avviker från en uppgift som har lämnats av en  upplagshavare enligt 5 a § eller 6 § första stycket 3  förordningen (2022:183) om alkoholskatt, får Skatteverket  markera detta genom en särskild anteckning i anslutning till  uppgiften i den databas som avses i 2 kap. 1 § lagen 
(2001:181) om behandling av uppgifter i Skatteverkets  beskattningsverksamhet. Förordning (2025:107).
18 kap. Skatteverkets skyldigheter mot kommuner, regioner, myndigheter och andra menigheter
Kommuner, regioner och andra menigheter
1 §
Skatteverket ska lämna redovisningsräkning till kommuner,  regioner, registrerade trossamfund enligt lagen (1999:291) om  avgift till registrerat trossamfund och huvudmän för  begravningsverksamhet enligt begravningslagen (1990:1144).
I redovisningsräkningen ska Skatteverket lämna uppgift om de  medel som tillkommer kommunen, regionen, trossamfundet eller  huvudmannen för begravningsverksamheten.
En redovisningsräkning ska upprättas för kalenderår och lämnas  i två exemplar senast den 8 mars närmast följande kalenderår.  Ett exemplar av redovisningsräkningen, försett med intyg om  att räkningen har tagits emot, ska lämnas tillbaka till  verket. Förordning (2019:1088).
Försäkringskassan
2 §
Skatteverket ska lämna följande uppgifter till Försäkringskassan:
1. summan av de sjukförsäkringsavgifter som har beslutats,
2. ålderspensionsavgift som vid tillämpning av 62 kap. 17 §
skatteförfarandelagen (2011:1244) inte anses betald, och
3. sådan avgift som har betalats enligt 62 kap. 17 § tredje stycket skatteförfarandelagen.
Uppgifterna enligt första stycket 1 ska avse kalenderår och lämnas före utgången av närmast följande kalenderår.
Pensionsmyndigheten
3 §
Skatteverket ska lämna följande uppgifter till Pensionsmyndigheten:
1. allmän pensionsavgift som vid tillämpning av 62 kap. 17 §
skatteförfarandelagen (2011:1244) inte anses betald, och
2. sådan avgift som har betalats enligt 62 kap. 17 § tredje stycket skatteförfarandelagen.
Kronofogdemyndigheten
4 §
Skatteverket ska lämna Kronofogdemyndigheten uppgift om ett sådant överskott på ett skattekonto som ska betalas tillbaka enligt 64 kap. 2 § första stycket 2 a skatteförfarandelagen (2011:1244). Uppgift behöver bara lämnas om kontohavaren har en skuld som ska drivas in av Kronofogdemyndigheten.
5 §
Om ett överskott på ett skattekonto ska betalas tillbaka i andra fall än som avses i 4 §, ska Skatteverket undersöka om kontohavaren har en skuld som ska drivas in av Kronofogdemyndigheten.
6 §
Om ett beslut om betalningssäkring som har överlämnats till Kronofogdemyndigheten för verkställighet upphävs helt eller delvis, ska Skatteverket underrätta Kronofogdemyndigheten om detta.
7 §
Skatteverket ska underrätta Kronofogdemyndigheten om verket eller en allmän förvaltningsdomstol meddelar ett beslut som rör en fordran på obetald skatt eller avgift som har lämnats till Kronofogdemyndigheten för indrivning.
Åklagare
8 §
Skatteverket ska, utöver vad som följer av 17 §  skattebrottslagen (1971:69), göra en anmälan till åklagare så  snart det finns anledning att anta att någon har gjort sig  skyldig till
1. brott enligt 30 kap. 1 § första stycket 4 aktiebolagslagen 
(2005:551),
2. brott enligt 11 § tredje stycket lagen (1967:531) om  tryggande av pensionsutfästelse m.m.,
3. givande av muta enligt 10 kap. 5 b § eller grovt givande av  muta enligt 10 kap. 5 c § brottsbalken,
4. bokföringsbrott eller grovt bokföringsbrott enligt 11 kap. 
5 § brottsbalken,
5. brott enligt 9 kap. 1-3 och 11 §§ brottsbalken, om  gärningen har samband med lagen (2013:948) om stöd vid  korttidsarbete, lagen (2009:194) om förfarandet vid  skattereduktion för hushållsarbete eller lagen (2020:1066) om  förfarandet vid skattereduktion för installation av grön  teknik,
6. brott enligt 4 kap. 6 b §, 14 kap. 1-4 och 10 §§ eller 
15 kap. 10-13 §§ brottsbalken, om gärningen avser uppgift  eller handling i ärende hos Skatteverket,
7. brott enligt lagen (2014:307) om straff för  penningtvättsbrott, eller
8. brott enligt lagen (2020:548) om omställningsstöd.
En anmälan ska dock inte göras om det kan antas att brottet  inte kommer att medföra påföljd eller om anmälan av något  annat skäl inte behövs.
En anmälan ska innehålla uppgift om de omständigheter som  ligger till grund för misstanken om brott.
I andra fall än som avses i första stycket 3 får anmälan i  stället göras till en sådan särskild enhet inom verket som ska  medverka vid brottsutredning, om
1. det inte finns skäl att anta att brottet kommer att leda  till en annan påföljd än böter,
2. den misstänkte kan antas erkänna gärningen, och
3. den misstänkte har fyllt tjugoett år.
Förordning (2021:95).
8 a §
I fråga om en felaktighet eller passivitet som ligger till grund för ett beslut om skattetillägg ska Skatteverket på begäran av åklagare lämna uppgift om ett sådant krav på betalning eller överenskommelse om betalningsskyldighet som avses i 13 b § andra stycket skattebrottslagen (1971:69).
Förordning (2015:635).
Statistiska centralbyrån
9 §
Skatteverket ska under kalenderåret efter beskattningsåret till Statistiska centralbyrån lämna preliminära uppgifter om de beräknade sammanlagda beskattningsbara förvärvsinkomsterna för beskattningsåret. Skatteverket bestämmer efter samråd med Statistiska centralbyrån vid vilka tidpunkter uppgifterna ska lämnas.
Skatteverket ska senast den 15 december efter beskattningsårets utgång lämna uppgifter till Statistiska centralbyrån om de sammanlagda beskattningsbara förvärvsinkomsterna som har fastställts i beskattningsårets beslut om slutlig skatt enligt 56 kap. 3 §
skatteförfarandelagen (2011:1244).
19 kap. Myndigheters skyldigheter mot Skatteverket Kronofogdemyndigheten
1 §
Kronofogdemyndigheten ska underrätta Skatteverket om det finns anledning att anta att ett godkännande för F-skatt ska återkallas.
2 §
Kronofogdemyndigheten ska underrätta Skatteverket om vilka åtgärder som har vidtagits med anledning av en sådan uppgift om överskott på ett skattekonto som avses i 18 kap. 4 §.
Underrättelsen ska lämnas vid en tidpunkt som Skatteverket bestämmer.
3 §
Kronofogdemyndigheten ska underrätta Skatteverket om resultatet av verkställighet av beslut om betalningssäkring.
Myndigheten ska även underrätta Skatteverket om när säkerhet har tagits emot enligt 46 kap. 17 § eller 69 kap. 16 §
skatteförfarandelagen (2011:1244).
Försäkringskassan och Pensionsmyndigheten
4 §
Försäkringskassan och Pensionsmyndigheten ska lämna  Skatteverket de uppgifter som verket behöver för att kunna  bestämma storleken på egen-avgifter enligt 3 kap.  socialavgiftslagen (2000:980). Förordning (2017:192).
Allmän förvaltningsdomstol
5 §
En allmän förvaltningsdomstol ska underrätta Skatteverket om beslut i mål enligt skatteförfarandelagen (2011:1244) även i de fall verket inte är part i målet.
Åklagare
6 §
Åklagare ska i fråga om en felaktighet eller passivitet som kan leda till skattetillägg underrätta Skatteverket om att
1. en sådan förundersökning om brott som avses i 49 kap.
10 a § första stycket skatteförfarandelagen (2011:1244) har inletts, om förundersökningen har inletts av någon annan anledning än efter en anmälan om brott av Skatteverket enligt 17 § skattebrottslagen (1971:69),
2. felaktigheten eller passiviteten inte längre är föremål för en sådan utredning om brott som avses i 49 kap. 10 a §
andra stycket skatteförfarandelagen och inte har prövats slutligt, och
3. felaktigheten eller passiviteten omfattas av ett sådant väckt åtal, utfärdat strafföreläggande eller beslut om åtalsunderlåtelse som avses i 49 kap. 10 b §
skatteförfarandelagen. Förordning (2015:907).
7 §
Åklagare ska underrätta Skatteverket om att ett strafföreläggande som omfattar skattetillägg enligt lagen
(2015:632) om talan om skattetillägg i vissa fall har utfärdats och om att ett sådant strafföreläggande har godkänts. Förordning (2015:908).
Allmän domstol
8 §
En allmän domstol ska underrätta Skatteverket om en dom där domstolen har prövat en fråga om skattetillägg enligt lagen (2015:632) om talan om skattetillägg i vissa fall.
Förordning (2015:908).
20 kap. Uppgifter och handlingar hos Skatteverket och andra myndigheter
Förvaring och gallring
1 §
Deklarationer och övriga uppgifter som har lämnats till  Skatteverket enligt skatteförfarandelagen (2011:1244) ska  förvaras hos verket på ett sådant sätt att obehöriga inte kan  komma åt dem och om möjligt hållas skilda från andra  uppgifter. Detsamma gäller för uppgifter i handlingar som har  upprättats eller som har tagits om hand för granskning av  Skatteverket vid tillämpning av skatteförfarandelagen.
Förordning (2017:192).
2 §
Uppgifter och handlingar som avses i 1 § ska gallras sju  år eller, i fråga om uppgifter och handlingar som avser ett  aktiebolag, en ekonomisk förening eller en koncernenhet, elva  år efter utgången av det kalenderår då beskattningsåret har  gått ut.
Uppgifter och handlingar som avser revision enligt 41 kap. 2 §  första stycket 6 eller 7 skatteförfarandelagen (2011:1244)  samt tillsyn eller kontrollbesök enligt 42 kap.  skatteförfarandelagen ska dock gallras tre år efter utgången  av det kalenderår då beslutet om revision, tillsyn eller  kontrollbesök meddelades.
Uppgifter och handlingar ska dock inte gallras om de avser ett  aktiebolag eller en ekonomisk förening vars styrelse hade sitt  säte eller, om sådant saknas, vars förvaltning utövades i  Göteborgs kommun eller en kommun som ligger i Östergötlands,  Gotlands eller Västernorrlands län den 1 november året före  det år då beslut om slutlig skatt enligt 56 kap. 2 §  skatteförfarandelagen fattades. Förordning (2024:474).
3 §
Uppgifter och handlingar som avser revision enligt 41 kap.
2 § första stycket 1-5 skatteförfarandelagen (2011:1244) får bevaras under längre tid än vad som följer av 2 § om det behövs med hänsyn till omständigheterna.
Granskning av vissa tjänstemän
4 §
Uppgifter som en myndighet har lämnat ut till  Skatteverket enligt 42 a kap. 1 § tredje stycket  skatteförfarandelagen (2011:1244) får granskas bara av den  tjänsteman som verket har utsett. Verket ska se till att  tjänstemannen är lämplig för uppdraget och upplysa honom  eller henne om vikten av att föreskriven tystnadsplikt  iakttas. Förordning (2017:192).
Uppgiftslämnande till myndigheter i andra stater
5 §
Deklarationer och övriga uppgifter som har lämnats till  Skatteverket enligt skatteförfarandelagen (2011:1244) får  lämnas ut till myndigheter i andra stater som Sverige har  träffat överenskommelse med om handräckning i skatteärenden.  Detsamma gäller för uppgifter i handlingar som har upprättats  eller som har tagits om hand för granskning av Skatteverket  vid tillämpning av skatteförfarandelagen.
Andra uppgifter än sådana som avses i första stycket som en  myndighet förfogar över och som behövs för kontroll av att  bestämmelserna i skatteförfarandelagen har följts får lämnas  ut till myndigheter i andra stater som Sverige har träffat  överenskommelse med om handräckning i skatteärenden.
Förordning (2017:192).
21 kap. Avgifter
1 §
Avgift tas ut när Skatteverket på begäran lämnar
1. bevis om särskild förhandsuträkning av skatt eller avgift eller annat dokument med motsvarande uppgifter om skatt eller avgift,
2. intyg om uppgifter i ett besked om slutlig skatt,
3. intyg om att skatt har betalats, eller
4. intyg om att en viss person inte har någon skatteskuld.
För avgiftens storlek m.m. gäller bestämmelserna i 20-24 §§
avgiftsförordningen (1992:191). Avgiftsklass A ska då tillämpas.
En avgift ska tas ut för varje år och person som intyg enligt första stycket 2 begärs för. Avgift ska dock inte tas ut om intyget behövs för ansökan om särskild social förmån eller om det är en kommun som begär intyg.
22 kap. Övrigt
1 §
Belopp som avser skatt eller avgift enligt skatteförfarandelagen (2011:1244) ska anges i hela krontal så att öretal faller bort.
2 §
Uppgifter om belopp som ska lämnas enligt  skatteförfarandelagen (2011:1244) och denna förordning ska, om  inte annat föreskrivs, anges i svenska kronor.
Uppgifter om belopp som ska lämnas i en tilläggsskatterapport  eller tilläggsskattedeklaration ska dock anges i den valuta  som beräkningarna enligt lagen (2023:875) om tilläggsskatt ska  göras. Förordning (2024:474).
3 §
Skatteverket ska fastställa formulär enligt skatteförfarandelagen (2011:1244) och denna förordning.
Skatteverket ska tillhandahålla fastställda formulär kostnadsfritt.
4 §
Skatteverket får meddela ytterligare föreskrifter om verkställigheten av skatteförfarandelagen (2011:1244) och föreskrifter om verkställigheten av denna förordning.
Övergångsbestämmelser
2011:1261
1. Denna förordning träder i kraft den 1 januari 2012.
Förordningen tillämpas första gången enligt följande uppställning:
När det gäller                  tillämpas förordningen första
gången på
a) F-skatt, särskild A-skatt
och slutlig skatt               skatt som avser beskattningsår
som börjar den 1 februari 2012
b) arbetsgivaravgifter          avgifter som avser
redovisningsperioden januari
2012
c) skatteavdrag                 skatt som ska dras av från
ersättningar som betalas ut
efter utgången av 2011
d) mervärdesskatt och punktskatt:
- för redovisningsperioder      skatt som avser
redovisningsperioder som
börjar den 1 januari 2012
eller, om redovisningsperioden
är ett beskattningsår, den
redovisningsperiod som börjar
den 1 februari 2012
- för förvärv och händelser som medför skattskyldighet och som inte ska hänföras
till redovisningsperioder       skatt som avser förvärv och
händelser som genomförs
respektive inträffar efter
utgången av 2011
e) särskild inkomstskatt        inkomster som kommer den
skattskyldige till del efter
utgången av 2011
f) kontrolluppgifter och
informationsuppgifter           uppgifter som avser
kalenderåret 2013
g) åtagande:
- enligt 5 kap. 9 §             pensionsförsäkringsavtal och
avtal om tjänstepension som
har ingåtts efter utgången
av 2012
- enligt 5 kap. 10 §            åtaganden som lämnas efter
utgången av 2012
h) särskilda uppgifter:
- enligt 7 kap. 1 §             uppgifter som avser
kalenderåret 2013
- enligt 7 kap. 2 §             uppgifter som avser beslut
som meddelas efter utgången
av 2012
- övriga särskilda uppgifter    uppgifter som avser
beskattningsår som börjar
den 1 februari 2012
i) periodiska sammanställningar uppgifter som avser första
kalendermånaden 2012 eller
första kalenderkvartalet
2012
j) ersättning för kostnader för ombud, biträde eller
utredning                       kostnader i ärenden och
mål som inleds efter
utgången av 2011.
2. Följande bestämmelser med bemyndiganden för Skatteverket att meddela föreskrifter och beslut samt fastställa skattetabeller, basränta och formulär ska tillämpas från och med ikraftträdandet:
a) 2 kap. 2 § andra stycket,
b) 3 kap. 5-7 §§,
c) 5 kap. 4, 7, 13, 16 och 17 §§,
d) 6 kap. 1 § fjärde stycket, 2 § tredje stycket, 15 och 17 §§,
e) 7 kap. 1 och 5 §§,
f) 9 kap. 2 § tredje stycket, 3 och 6 §§ samt 9 § andra stycket,
g) 11 kap. 3 §,
h) 13 kap. 7 § tredje stycket, 8 § fjärde stycket, 9 § andra stycket och 12 §,
i) 14 kap. 1 §, 2 § andra stycket, 4 § andra stycket, 9 och 10 §§,
j) 16 kap. 2 och 3 §§, samt
k) 22 kap. 3 och 4 §§.
3. Bestämmelserna om betalning och återbetalning av skatter och avgifter i 14 kap. 4 § första stycket och 5-8 §§ samt om uppgiftsskyldighet om överskott på skattekonto enligt 18 kap.
5 § ska tillämpas från och med ikraftträdandet.
4. Den som vid utgången av 2011 har en F-skattsedel ska vid ingången av 2012 anses vara godkänd för F-skatt vid tillämpningen av denna förordning.
Ett innehav av F-skattsedel före den 1 januari 2012 ska vid tillämpningen av 19 kap. 1 § anses vara ett godkännande för F-skatt under samma tid.
5. Basränta som fastställs enligt 14 kap. 10 § ska tillämpas på ränta som hänför sig till tid från och med den 1 januari 2013. För ränta som hänför sig till tid dessförinnan gäller 56 § skattebetalningsförordningen (1997:750).
6. Förordningen (1978:881) om betalningssäkring för skatter, tullar och avgifter ska upphöra att gälla vid utgången av 2011. Den upphävda förordningen gäller dock fortfarande för betalningssäkring som avser beskattningsår, redovisningsperioder, förvärv och skattepliktiga händelser som har påbörjats, avslutats, genomförts respektive inträffat före den tidpunkt då skatteförfarandeförordningen enligt punkten 1 ska tillämpas för första gången. Den upphävda förordningen gäller också fortfarande för skatter, tullar, avgifter, särskilda avgifter och ränta som inte ska tas ut enligt skatteförfarandelagen (2011:1244) och som avser beskattningsår, redovisningsperioder, förvärv och skattepliktiga händelser som har påbörjats, avslutats, genomförts respektive inträffat före utgången av 2011.
7. Taxeringsförordningen (1990:1236) ska upphöra att gälla vid utgången av 2011. Den upphävda förordningen gäller dock fortfarande för 2013 och tidigare års taxeringar.
Bestämmelsen om undertecknande av underrättelse om beslut i 9 § taxeringsförordningen gäller dock inte efter utgången av 2011. I stället gäller bestämmelsen om underrättelse om beslut i 17 kap. 3 §.
8. Skattebetalningsförordningen (1997:750) ska upphöra att gälla vid utgången av 2011. Den upphävda förordningen gäller dock fortfarande, om inte annat följer av punkten 3, för beskattningsår, redovisningsperioder, förvärv och skattepliktiga händelser som har påbörjats, avslutats, genomförts respektive inträffat före den tidpunkt då skatteförfarandeförordningen enligt punkten 1 ska tillämpas för första gången.
9. Skattebetalningsförordningen (1997:750) ska fortfarande tillämpas i fråga om skatt enligt lagen (1984:409) om skatt på gödselmedel som hänför sig till tid före den 1 januari 2010.
10. Förordningen (2001:1244) om självdeklarationer och kontrolluppgifter ska upphöra att gälla vid utgången av 2011.
Den upphävda förordningen gäller dock fortfarande för 2013 och tidigare års taxeringar.
11. Förordningen (2006:585) om personalliggare enligt lagen
(2006:575) om särskild skattekontroll i vissa branscher och förordningen (2007:597) om kassaregister m.m. ska upphöra att gälla vid utgången av 2011. De upphävda förordningarna gäller dock fortfarande för kontroller som har inletts före utgången av 2011.
12. Vid tillämpningen av punkterna 1, 7 och 10 ska det som sägs om beskattningsår och redovisningsperioder som är brutna räkenskapsår även gälla beskattningsår och redovisningsperioder som består av ett räkenskapsår som är längre eller kortare än tolv månader.
13. Skatteförfarandeförordningen ska tillämpas på förlängda räkenskapsår som avslutas efter utgången av 2012. Detsamma gäller förkortade räkenskapsår som både påbörjas och avslutas under 2012.
2014:1472
1. Denna förordning träder i kraft den 1 januari 2015.
2. Förordningen tillämpas första gången på uppgifter som avser kalenderåret 2015.
2015:779
1. Denna förordning träder i kraft den 1 januari 2016.
2. Den upphävda paragrafen gäller dock fortfarande för tid före ikraftträdandet.
3. För beskattningsår som har börjat före ikraftträdandet gäller 6 kap. 6 § i den äldre lydelsen.
2015:924
1. Denna förordning träder i kraft den 1 januari 2016.
2. Förordningen tillämpas första gången på uppgifter som  avser kalenderåret 2016.
2016:79
1. Denna förordning träder i kraft den 1 mars 2016.
2. Förordningen tillämpas första gången på åtaganden som  lämnas efter den 29 februari 2016.
2017:188
1. Denna förordning träder i kraft den 1 april 2017.
2. De nya bestämmelserna i 7 kap. 2 a § tillämpas första  gången på räkenskapsår som har påbörjats efter den 31  december 2015.
3. Bestämmelserna i 9 kap. 9 § i den nya lydelsen och de nya  bestämmelserna i 9 kap. 10-19 §§ tillämpas första gången på  beskattningsår som har påbörjats efter den 31 mars 2017.
2017:192
1. Denna förordning träder i kraft den 1 april 2017.
2. Bestämmelserna i 5 kap. 11 och 13 §§ i den nya lydelsen  och de nya bestämmelserna i 5 kap. 11 a och 11 b §§ tillämpas  första gången på uppgifter som avser kalenderåret 2017.
2017:390
1. Denna förordning träder i kraft den 1 januari 2019 i fråga  om 5 kap. 1, 2, 4 och 11 b §§, den 1 januari 2018 i fråga om 
7 kap. 3 §, och i övrigt den 1 juli 2018.
2. För uppgiftsskyldiga som ska föra en personalliggare  enligt 39 kap. 11 och 11 a §§ och som vid ikraftträdandet har  fler än 15 anställda, tillämpas förordningen från och med den 
1 juli 2018. För övriga uppgiftsskyldiga tillämpas  förordningen från och med den 1 januari 2019. Detta gäller  dock inte 7 kap. 3 §.
3. Bestämmelserna i 5 kap. 1, 2, 4 och 11 b §§ i den nya  lydelsen tillämpas första gången på uppgifter som avser  kalenderåret 2019.
4. Bestämmelserna i 6 kap. 1, 2 och 3 §§ i den nya lydelsen  tillämpas första gången på skattedeklarationer som avser  redovisningsperioden juli 2018. Bestämmelserna i 6 kap. 1, 2  och 3 §§ i den äldre lydelsen ska under tiden 1 juli 2018-31  december 2018 tillämpas för sådana övriga uppgiftsskyldiga  som avses i punkten 2.
5. Bestämmelserna i 7 kap. 3 § i den nya lydelsen tillämpas  första gången på uppgifter som avser kalenderåret 2017.
6. Bestämmelserna i 13 kap. 8 § i den nya lydelsen tillämpas  första gången på beskattningsår som börjar efter den 31  december 2017.
7. Den nya bestämmelsen i 5 kap. 3 a § tillämpas första  gången på uppgifter som avser kalenderåret 2019.
8. De nya bestämmelserna i 6 kap. 2 a och 3 a §§ tillämpas  första gången på skattedeklarationer som avser  redovisningsperioden juli 2018.
9. De nya bestämmelserna i 7 kap. 3 a § tillämpas första  gången på uppgifter som avser kalenderåret 2018.
2017:854
1. Denna förordning träder i kraft den 25 september 2017.
2. Förordningen tillämpas första gången på uppgifter som  avser kalenderåret 2017.
2018:563
1. Denna förordning träder i kraft den 1 augusti 2018.
2. Bestämmelsen i 12 a kap. 1 § tillämpas första gången på en  sådan generell kontroll som avses i 49 kap. 10 § andra  stycket skatteförfarandelagen (2011:1244) och som  offentliggörs efter den 31 juli 2018.
2018:2041
1. Denna förordning träder i kraft den 1 januari 2019.
2. Förordningen tillämpas första gången på uppgifter som  avser kalenderåret 2019.
2019:457
1. Denna förordning träder i kraft den 1 juli 2019.
2. Förordningen tillämpas inte på gåvor som lämnats före  ikraftträdandet.
2019:1175
1. Denna förordning träder i kraft den 1 januari 2020.
2. Förordningen tillämpas första gången på uppgifter som avser  beskattningsår som börjar efter den 31 december 2019.
2023:334
1. Denna förordning träder i kraft den 1 juli 2023.
2. Äldre föreskrifter gäller fortfarande för förhållanden som  hänför sig till tiden före ikraftträdandet.
2024:474
1. Denna förordning träder i kraft den 1 augusti 2024.
2. Bestämmelsen i 6 a kap. 6 § tillämpas för beskattningsår  som börjar före den 1 januari 2029. Bestämmelsen gäller dock  inte för beskattningsår som avslutas efter den 30 juni 2030.
2025:859
1. Denna förordning träder i kraft den 1 januari 2026.
2. Äldre bestämmelser gäller fortfarande för uppgifter som  avser kalenderåret 2025.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.