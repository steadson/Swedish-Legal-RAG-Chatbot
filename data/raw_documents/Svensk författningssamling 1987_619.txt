Title: Sparbankslag (1987:619)
SFS Number: Svensk författningssamling 1987:619
URL: https://www.riksdagen.se/sv/dokument-och-lagar/dokument/svensk-forfattningssamling/sparbankslag-1987619_sfs-1987-619/
Source Link: http://rkrattsbaser.gov.se/sfst?bet=1987:619
Amendment Register Link: http://rkrattsbaser.gov.se/sfsr?bet=1987:619
Ministry/Authority: Finansdepartementet FMA B
Issued: 1987-06-11
Metadata: {"Utfärdad": "1987-06-11", "Ändrad": "t.o.m. SFS 2025:799"}

==================================================

Sparbankslag (1987:619)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1987:619
Departement/myndighet
:   
Finansdepartementet FMA B
Utfärdad
:   
1987-06-11
Omtryck
:   
SFS 1996:1005
Ändrad
:   
t.o.m. SFS 2025:799
Övrig text
:   
Rättelseblad 2011:894 och 2016:950 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Bildande av sparbank
3 kap. Sparbankens ledning
4 kap. Sparbanksstämma
4 a kap. Revision
4 b kap. Allmän granskning
5 kap. Fonder och vinstdisposition m.m.
6 kap. Likvidation och upplösning
7 kap. Fusion och inlösen av aktier i dotterbolag
8 kap. Ombildning till bankaktiebolag
9 kap. Skadestånd m.m.
10 kap. Sparbankens företagsnamn
11 kap. Registrering m.m.
12 kap. Har upphävts genom lag (2013:431).
Övergångsbestämmelser
1 kap. Inledande bestämmelser
1 §
Denna lag innehåller bestämmelser om hur en sparbank bildas och om dess organisation m.m. Bestämmelser om tillstånd att driva bankrörelse, den rörelse som en sparbank får driva samt andra för bankaktiebolag, sparbanker och medlemsbanker gemensamma bestämmelser finns i lagen (2004:297) om bank- och finansieringsrörelse.
En sparbank har till ändamål att, utan rätt för dess stiftare eller andra att få del av den vinst som kan uppkomma i rörelsen, främja sparsamhet genom att driva bankverksamhet i enlighet med de bestämmelser som meddelas i denna lag och lagen om bank- och finansieringsrörelse. En sparbanks rörelse skall avse främst ett visst verksamhetsområde.
Lag (2004:304)
.
2 §
En sparbank är moderföretag och en annan juridisk person är dotterföretag, om sparbanken
1. innehar mer än hälften av rösterna för samtliga aktier eller andelar i den juridiska personen,
2. äger aktier eller andelar i den juridiska personen och på grund av avtal med andra delägare i denna förfogar över mer än hälften av rösterna för samtliga aktier eller andelar,
3. äger aktier eller andelar i den juridiska personen och har rätt att utse eller avsätta mer än hälften av ledamöterna i dess styrelse eller motsvarande ledningsorgan, eller
4. äger aktier eller andelar i den juridiska personen och har rätt att ensam utöva ett bestämmande inflytande över denna på grund av avtal med den juridiska personen eller på grund av föreskrift i dess bolagsordning, bolagsavtal eller därmed jämförbara stadgar.
Vidare är en juridisk person dotterföretag till moderföretaget, om ett annat dotterföretag till moderföretaget eller moderföretaget tillsammans med ett eller flera andra dotterföretag eller flera andra dotterföretag tillsammans
1. innehar mer än hälften av rösterna för samtliga aktier eller andelar i den juridiska personen,
2. äger aktier eller andelar i den juridiska personen och på grund av avtal med andra delägare i denna förfogar över mer än hälften av rösterna för samtliga aktier eller andelar, eller
3. äger aktier eller andelar i den juridiska personen och har rätt att utse eller avsätta mer än hälften av ledamöterna i dess styrelse eller motsvarande ledningsorgan.
Om ett dotterföretag äger aktier eller andelar i en juridisk person och på grund av avtal med den juridiska personen eller på grund av föreskrift i dess bolagsordning, bolagsavtal eller därmed jämförliga stadgar har rätt att ensamt utöva ett bestämmande inflytande över den juridiska personen, är även denna dotterföretag till moderföretaget.
Moderföretag och dotterföretag utgör tillsammans en koncern.
Lag (1995:1562)
.
3 §
I de fall som avses i 2 § första stycket 1-3 och andra stycket skall sådana rättigheter som tillkommer någon som handlar i eget namn men för en annan fysisk eller juridisk persons räkning anses tillkomma den personen.
Vid bestämmandet av antalet röster i ett dotterföretag beaktas inte de aktier eller andelar i dotterföretaget som innehas av företaget självt eller av dess dotterföretag. Detsamma gäller aktier eller andelar som innehas av den som handlar i eget namn men för dotterföretagets eller dess dotterföretags räkning.
Lag (1995:1562)
.
4 §
En handling enligt denna lag som ska vara undertecknad  får, om något annat inte anges, undertecknas med en sådan  avancerad elektronisk underskrift som avses i artikel 3 i  Europaparlamentets och rådets förordning (EU) nr 910/2014 av  den 23 juli 2014 om elektronisk identifiering och betrodda  tjänster för elektroniska transaktioner på den inre marknaden  och om upphävande av direktiv 1999/93/EG, i den ursprungliga  lydelsen.
Lag (2016:565)
.
2 kap. Bildande av sparbank
1 §
En sparbank ska bildas av minst tjugo stiftare.
Stiftarna ska vara fysiska personer. Den som är underårig eller i konkurs eller som har förvaltare enligt 11 kap. 7 §
föräldrabalken får inte vara stiftare. Att detsamma gäller den som har näringsförbud följer av 11 § lagen (2014:836) om näringsförbud.
Detta kapitel gäller om inte annat följer av bestämmelserna om fusion i 7 kap. 2 §.
Lag (2014:839)
.
2 §
Stiftarna anger villkoren för sparbankens bildande. När en sparbank bildas skall till en grundfond avsättas ett belopp, vars storlek skall bestämmas med hänsyn till omfattningen och beskaffenheten av den planerade rörelsen. Grundfonden skall betalas med pengar.
Lag (2004:304)
.
3 §
Stiftarna skall upprätta ett reglemente som skall godkännas. Bestämmelser om ansökan om tillstånd att driva bankrörelse och om godkännande av reglementet finns i 3 kap.
lagen (2004:297) om bank- och finansieringsrörelse.
Lag (2004:304)
.
4 §
Har upphävts genom
lag (1999:223)
.
5 §
Reglementet ska ange
1. sparbankens företagsnamn,
2. sparbankens verksamhetsområde,
3. den ort i Sverige där styrelsen ska ha sitt säte,
4. de rörelsegrenar som sparbanken avser att driva,
5. grundfondens belopp samt huruvida hela grundfonden eller  del av denna ska betalas tillbaka med eller utan ränta,
6. antalet huvudmän,
7. den kommunala valkorporation som ska förrätta val av  huvudmän och, där sådant val ska förrättas av flera  korporationer, fördelningen av antalet mandat dem emellan,  samt ordningen för att åstadkomma en successiv förnyelse av  huvudmannakåren och det närmare förfarandet i övrigt vid  huvudmannavalen,
8. antalet eller lägsta och högsta antalet styrelseledamöter  och revisorer samt eventuella ersättare, som ska utses av  sparbanksstämman, samt tiden för deras uppdrag,
9. sättet att sammankalla sparbanksstämman, samt
10. vilka ärenden som ska förekomma på den ordinarie  stämman.
Om banken ska ha euro som redovisningsvaluta enligt 4 kap. 6 
§ bokföringslagen (1999:1078), ska detta anges i reglementet.  I så fall ska det i reglementet också anges att grundfondens  belopp ska vara bestämt i euro.
Lag (2018:1663)
.
6 §
Sedan tillstånd att driva bankrörelse har beviljats, skall stiftarna för teckning av bidrag till grundfonden lägga fram en av dem upprättad och underskriven, dagtecknad teckningslista. På teckningslistan skall anges om fonden eller del av denna skall betalas tillbaka med eller utan ränta jämlikt förbehåll i reglementet. Skall ränta utgå, skall anges den räntefot, efter vilken räntan skall beräknas. Räntefoten får dock inte sättas högre än den som framgår av 5 § räntelagen (1975:635). Till teckningslistan skall fogas avskrifter av tillståndsbeslutet och reglementet.
Bidragsteckning, som inte sker på teckningslistan, är inte bindande. Tecknas bidrag med andra villkor än som sägs i teckningslistan, är teckningen ogiltig.
Lag (2004:304)
.
7 §
Stiftarna eller annan får inte ta emot ersättning av sparbanken för andra kostnader för sparbankens bildande än sådana som varit uppenbarligen nödvändiga för bildandet. De får inte heller förbehålla sig eller någon annan särskilda förmåner eller rättigheter.
8 §
När samtliga huvudmän har utsetts på det sätt som föreskrivs i 4 kap. 3 § och hela det i reglementet fastställda grundfondsbeloppet har blivit tecknat, skall stiftarna kalla huvudmännen till en konstituerande stämma enligt föreskrifterna i reglementet om kallelse till sparbanksstämma.
Teckningslistan, tillståndsbeslutet och reglementet skall genom stiftarnas försorg hållas tillgängliga för huvudmännen under minst en vecka före stämman på den plats som har angivits i kallelsen.
Lag (2004:304)
.
9 §
Beslutet om sparbankens bildande fattas på den konstituerande stämman.
På den konstituerande stämman skall stiftarna lägga fram teckningslistan, tillståndsbeslutet och reglementet. Stiftarna skall vidare lämna uppgift om storleken av det tecknade grundfondsbeloppet samt om de belopp som redan betalts in. Dessa uppgifter skall föras in i protokollet.
Lag (2004:304)
.
10 §
Om det vid den konstituerande stämman inte visas att belopp som svarar mot grundfonden har tecknats, har frågan om sparbankens bildande fallit.
Om minst två tredjedelar av huvudmännen biträder beslutet att bilda sparbanken, är denna bildad. I annat fall har frågan om sparbankens bildande fallit.
När sparbanken är bildad skall på den konstituerande stämman styrelse och revisorer väljas.
I fråga om den konstituerande stämman gäller i övrigt i tillämpliga delar föreskrifterna om sparbanksstämma i denna lag och reglementet.
11 §
En sparbank skall anmälas för registrering senast sex månader efter det att tillstånd att driva bankrörelse har beviljats.
För registrering krävs att hela det belopp, vartill grundfonden enligt reglementet skall uppgå, har inbetalts, samt att sparbanken har så stort startkapital som föreskrivs i 3 kap.
6 § lagen (2004:297) om bank- och finansieringsrörelse. Detta skall styrkas genom ett skriftligt intyg från en auktoriserad revisor.
Frågan om sparbankens bildande har fallit, om anmälan för sparbankens registrering inte skett inom den tid som anges i första stycket eller om registreringsmyndigheten genom beslut som har vunnit laga kraft har avskrivit en sådan anmälan eller vägrat registrering av sparbanken. I sådant fall svarar styrelseledamöterna solidariskt för återbetalningen av de belopp som har betalts till grundfonden jämte uppkommen avkastning, med avdrag för kostnader på grund av åtgärder enligt 13 § första stycket tredje meningen.
Lag (2004:304)
.
12 §
Innan styrelsen och revisorerna har valts, kan bidrag till grundfonden betalas endast genom insättning på sådan räkning som stiftarna för detta ändamål har öppnat hos en svensk bank.
Det på räkningen insatta beloppet får lyftas för sparbanken när styrelsen och revisorerna har valts. Har frågan om sparbankens bildande fallit eller är teckningen av annan orsak inte bindande, skall det insatta beloppet betalas tillbaka med ränta till bidragstecknarna.
13 §
Innan en sparbank har registrerats, kan den inte förvärva rättigheter eller ikläda sig skyldigheter. Den kan inte heller föra talan inför domstolar eller andra myndigheter. Styrelsen kan dock föra talan i mål rörande bildandet av sparbanken och i övrigt vidta åtgärder för att erhålla de tecknade bidragen till grundfonden.
Om en förpliktelse uppkommer genom en åtgärd på sparbankens vägnar före registreringen, svarar de som har beslutat eller deltagit i åtgärden solidariskt för förpliktelsen. Vid registreringen övergår ansvaret på sparbanken, om förpliktelsen följer av reglementet eller teckningslistan eller har tillkommit efter det att sparbanken har bildats.
Har före registreringen ett avtal för sparbanken slutits med en medkontrahent som visste att sparbanken var oregistrerad kan denne, såvida inte annat följer av avtalet, frånträda detta endast om frågan om sparbankens bildande har fallit enligt 11 § tredje stycket. Om medkontrahenten inte visste att sparbanken var oregistrerad, kan han frånträda avtalet innan sparbanken har registrerats.
14 §
Den nybildade sparbanken skall genom kungörelse i Post- och Inrikes Tidningar tillkännage när den börjar sin rörelse. Sparbanken skall till Finansinspektionen anmäla dagen då kungörande har skett.
Lag
(1992:1614)
.
3 kap. Sparbankens ledning
1 §
En sparbank skall ha en styrelse med minst fem ledamöter.
Styrelsen skall förvalta sparbankens angelägenheter i enlighet med vad som föreskrivs i denna lag och lagen (2004:297) om bank-
och finansieringsrörelse.
Styrelsen väljs av sparbanksstämman. Särskilda bestämmelser om att styrelseledamot kan utses av annan än stämman finns i 4 §.
En styrelseledamots uppdrag gäller för den tid som anges i reglementet. Uppdragstiden får inte omfatta mer än fyra räkenskapsår och skall bestämmas så att uppdraget upphör vid slutet av den ordinarie sparbanksstämma på vilken styrelseval förrättas.
Vad som sägs i denna lag och lagen om bank- och finansieringsrörelse om styrelseledamöterskall i tillämpliga delar gälla även ersättare.
Bestämmelser om arbetstagarrepresentanter finns i lagen
(1987:1245) om styrelserepresentation för de privatanställda.
Lag (2004:304)
.
2 §
Ett uppdrag som styrelseledamot upphör i förtid, om ledamoten eller den som har utsett honom begär det. Anmälan om avgång skall göras hos styrelsen och, om en ledamot som inte är vald på sparbanksstämman vill avgå, hos den som har tillsatt honom.
Om en styrelseledamots uppdrag upphör i förtid eller hinder enligt 3 §
uppkommer för honom att vara styrelseledamot och det inte finns någon ersättare, som kan inträda i hans ställe, skall övriga styrelseledamöter vidta åtgärder för att en ny styrelseledamot tillsätts för den återstående mandattiden. Sådana åtgärder behöver dock inte vidtas, om den förutvarande ledamoten var arbetstagarrepresentant som avses i lagen
(1987:1245) om styrelserepresentation för de privatanställda. Skall ledamoten väljas på sparbanksstämma, kan valet anstå till den nästa ordinarie stämma på vilken styrelseval förrättas, om styrelsen är beslutför med kvarstående ledamöter och ersättare och deras antal inte understiger fem.
Lag (1991:1681)
.
3 §
Styrelseledamöterna ska vara bosatta inom Europeiska ekonomiska samarbetsområdet, om inte något annat tillåts i särskilda fall. Frågor om sådant tillstånd prövas av Finansinspektionen. Den som är underårig eller i konkurs eller som har förvaltare enligt 11 kap. 7 § föräldrabalken kan inte vara styrelseledamot. Att detsamma gäller den som har näringsförbud följer av  11 § lagen (2014:836) om näringsförbud.
Av styrelseledamöterna får högst en för varje påbörjat femtal vara anställd i sparbanken. Vid denna beräkning ska hänsyn inte tas till arbetstagarrepresentanter som har utsetts enligt lagen (1987:1245) om styrelserepresentation för de privatanställda.
Lag (2014:839)
.
3 a §
Har upphävts genom
lag (2016:434)
.
4 §
Styrelsen skall utse en eller, om det behövs, flera verkställande direktörer att under styrelsens inseende leda verksamheten i sparbanken.
Styrelsen får även utse ställföreträdare för verkställande direktör.
Finansinspektionen får medge att verkställande direktör inte utses.
Om någon annan än styrelseledamot utses till verkställande direktör, skall han ingå som ledamot i styrelsen. Om någon annan än styrelseledamot eller ersättare utses till ställföreträdare för verkställande direktör, skall han ingå som ersättare i styrelsen.
Vad som sägs i denna lag om verkställande direktör skall i tillämpliga delar gälla också för ställföreträdare för verkställande direktör.
Lag
(1992:1614)
.
4 a §
I en sparbank ska styrelsen ha ett revisionsutskott.  Utskottets ledamöter får inte vara anställda av banken. Minst  en ledamot ska ha redovisnings- eller revisionskompetens.  Utskottet ska utse en av ledamöterna att vara dess  ordförande.
Banken får besluta att styrelsen inte ska ha något  revisionsutskott, förutsatt att styrelsen
1. fullgör de uppgifter som anges i 4 b § och de uppgifter  som revisionsutskottet har enligt Europaparlamentets och  rådets förordning (EU) nr 537/2014 av den 16 april 2014 om  särskilda krav avseende lagstadgad revision av företag av  allmänt intresse och om upphävande av kommissionens beslut 
2005/909/EG, i den ursprungliga lydelsen, och
2. uppfyller det krav som anges i första stycket tredje  meningen.
Lag (2016:434)
.
4 b §
Revisionsutskottet ska, utan att det påverkar styrelsens  ansvar och uppgifter i övrigt,
1. övervaka bankens finansiella rapportering och  hållbarhetsrapportering samt lämna rekommendationer och  förslag för att säkerställa rapporteringens tillförlitlighet,
2. med avseende på den finansiella rapporteringen och  hållbarhetsrapporteringen övervaka effektiviteten i bankens  interna kontroll, internrevision och riskhantering,
3. hålla sig informerat om revisionen av årsredovisningen och  koncernredovisningen, om granskningen av hållbarhetsrapporten  för banken och för koncernen samt om slutsatserna av  Revisorsinspektionens kvalitetskontroll,
4. informera styrelsen om resultatet av revisionen och  granskningen av hållbarhetsrapporteringen och om på vilket  sätt revisionen bidrog till den finansiella rapporteringens  respektive hållbarhetsrapporteringens tillförlitlighet samt om  vilken funktion utskottet har haft,
5. granska och övervaka revisorns opartiskhet och  självständighet och då särskilt uppmärksamma om revisorn  tillhandahåller banken andra tjänster än revision och  granskning av hållbarhetsrapporter, och
6. biträda vid upprättandet av förslag till sparbanksstämmans  beslut om revisorsval.
Om banken har en valberedning som huvudmännen har ett  betydande inflytande i, får banken ge valberedningen i uppgift  att i stället för revisionsutskottet lämna ett förslag till  sparbanksstämman om val av revisor.
Lag (2024:351)
.
5 §
Styrelseledamot ska, när han eller hon tillträder sitt  uppdrag, för införing i aktiebok anmäla sitt innehav av  aktier i aktiebolag inom samma koncern som sparbanken, om det  inte har skett dessförinnan. Förändringar i aktieinnehavet  ska anmälas inom en månad.
Första stycket gäller inte, om styrelseledamoten är  anmälningsskyldig enligt artikel 19 i Europaparlamentets och  rådets förordning (EU) nr 596/2014 av den 16 april 2014 om  marknadsmissbruk (marknadsmissbruksförordning) och om  upphävande av Europaparlamentets och rådets direktiv 
2003/6/EG och kommissionens direktiv 2003/124/EG, 2003/125/EG  och 2004/72/EG.
Lag (2016:712)
.
6 §
Styrelsen får, med den inskränkning som följer av 7 §, uppdra åt verkställande direktör eller någon annan att ensam eller tillsammans med annan vidta sådana åtgärder som annars ankommer på styrelsens egen prövning. En person som har fått ett sådant uppdrag kallas delegat.
Delegation enligt första stycket får även ske till särskilda ledningsorgan för visst område (regionstyrelse) eller för ett eller flera bankkontor (kontorsstyrelse).
Styrelsen skall i en instruktion meddela föreskrifter om de befogenheter som skall tillkomma verkställande direktör och andra delegater.
Instruktionen skall fastställas för ett år i sänder. Avser uppdraget att bevilja kredit, skall grunderna för kreditgivningen fastställas. Har flera verkställande direktörer utsetts, skall instruktionen ange hur ledningen av sparbankens verksamhet skall fördelas mellan dem. Styrelsen skall så snart det kan ske sända en avskrift av instruktionen till Finansinspektionen samt, när ändringar vidtagits i instruktionen, underrätta inspektionen om detta.
Uppdrag som avses i första stycket kan när som helst återkallas eller inskränkas. Även om styrelsen har lämnat delegatuppdrag får styrelsen själv avgöra ärenden av varje slag.
Lag (1992:1614)
7 §
Styrelsen får inte uppdra åt en enskild styrelseledamot eller annan att avgöra ärenden som är av principiell beskaffenhet eller i övrigt av större vikt.
Styrelsen får inte i något fall uppdra åt en enskild styrelseledamot eller annan att bevilja kredit till fysisk eller juridisk person som omfattas av bestämmelserna i 8 kap.
5 § första stycket lagen (2004:297) om bank- och finansieringsrörelse.
Utan hinder av andra stycket får styrelsen uppdra åt annan att inom fastställda gränser bevilja kredit i och för en rörelse som drivs av låntagaren.
Styrelsen får bara i enlighet med de föreskrifter som regeringen eller, efter regeringens bemyndigande, Finansinspektionen utfärdar uppdra åt enskild styrelseledamot eller annan att ensam eller i förening med annan bevilja kredit till andra anställda och delegater än sådana som avses i andra stycket och till fysiska eller juridiska personer, vilka står i ett sådant förhållande till dem som anges i 8 kap. 5 § första stycket 5 och 6 lagen om bank- och finansieringsrörelse.
Bestämmelserna i denna paragraf om kredit gäller även garantiförbindelse som sparbanken åtar sig.
Lag (2004:304)
.
8 §
Verkställande direktör eller annan delegat som är anställd i sparbanken får inte vara styrelseledamot i sådana företag vars huvudsakliga verksamhet består i att förvalta eller driva handel med aktier eller som driver emissionsrörelse. I andra företag får de vara styrelseledamöter, om sparbankens styrelse i varje särskilt fall ger sitt tillstånd. Den som tillståndet avser får inte delta i styrelsens beslut i frågan.
Första stycket gäller inte för sådant företag som ingår i samma koncern som banken.
Lag (1991:997)
.
8 a §
Bestämmelserna om ett bankaktiebolags ledning i 10 kap.
8 a-8 c §§ lagen (2004:297) om bank- och finansieringsrörelse ska tillämpas även på en sparbank och dess ledning, om inte annat följer av denna lag.
Lag (2014:972)
.
9 §
Om en sparbank har blivit moderföretag, skall styrelsen meddela detta till dotterföretagets ledning. Dotterföretagets ledning skall lämna styrelsen för moderföretaget de upplysningar som behövs för att bedöma koncernens ställning och resultatet av koncernens verksamhet.
10 §
Inom styrelsen skall en av ledamöterna vara ordförande. Styrelsen skall välja ordförande om inte annat föreskrivs i reglementet eller beslutas av sparbanksstämman. Styrelsen får även utse vice ordförande.
Vid lika röstetal avgörs valet genom lottning.
Verkställande direktör eller annan anställd i banken får inte vara ordförande eller vice ordförande.
11 §
Ordföranden skall se till att sammanträden hålls när det behövs. På begäran av en styrelseledamot skall styrelsen sammankallas.
Vid styrelsens sammanträden skall det föras protokoll, som undertecknas eller justeras av ordföranden och den ledamot som styrelsen utser till det. Styrelseledamot har rätt att få avvikande mening antecknad till protokollet. Protokollen skall föras i nummerföljd och förvaras på betryggande sätt.
12 §
Styrelsen är beslutför, om mer än hälften av hela antalet styrelseledamöter eller det högre antal som föreskrivs i reglementet är närvarande. Beslut i ett ärende får dock inte fattas, om inte såvitt möjligt samtliga styrelseledamöter fått tillfälle att delta i ärendets behandling och erhållit tillfredsställande underlag för att avgöra ärendet. Om en styrelseledamot inte kan komma och det finns en ersättare, som skall träda in i hans ställe, skall ersättaren ges tillfälle till det. Suppleant för arbetstagarledamot, som har utsetts enligt lagen (1987:1245) om styrelserepresentation för de privatanställda, skall dock alltid få underlag och ges tillfälle att delta i ärendets behandling på samma sätt som en styrelseledamot.
Om inte reglementet föreskriver särskild röstmajoritet, gäller som styrelsens beslut den mening för vilken mer än hälften av de närvarande röstar eller, vid lika röstetal, den mening som ordföranden biträder. Är styrelsen inte fulltalig, skall de som röstar för beslutet dock utgöra mer än en tredjedel av hela antalet styrelseledamöter, om inte annat föreskrivs i reglementet.
Handlingar som enligt denna lag eller lagen (2004:297) om bank-
och finansieringsrörelse skall undertecknas av styrelsen skall skrivas under av minst hälften av hela antalet styrelseledamöter.
Lag (2004:304)
.
13 §
En styrelseledamot eller en delegat får inte handlägga frågor om avtal mellan honom och sparbanken. Han får inte heller handlägga frågor om avtal mellan sparbanken och tredje man, om han i frågan har ett väsentligt intresse som kan strida mot sparbankens. Han får inte heller delta i beslut om avtal mellan sparbanken och tredje man, som han ensam eller tillsammans med annan får företräda. Med avtal jämställs rättegång eller annan talan.
13 a §
Sparbanksstämman skall besluta om arvode och annan ersättning för styrelseuppdrag till var och en av styrelseledamöterna.
Lag (2006:564)
.
14 §
Styrelsen företräder sparbanken och tecknar dess firma.
Styrelsen kan bemyndiga en styrelseledamot eller annan att företräda sparbanken och teckna dess firma, om inte ett förbud mot sådant bemyndigande har tagits in i reglementet. I fråga om den som inte är styrelseledamot gäller vad som sägs i 3 § första stycket och 13 § om styrelseledamot.
Rätten att teckna sparbankens firma får utövas endast av två eller flera personer i förening. Ingen annan inskränkning får registreras.
Styrelsen kan när som helst återkalla ett bemyndigande som avses i andra stycket.
Om sparbanken inte har någon här i landet bosatt behörig ställföreträdare, skall styrelsen bemyndiga en i Sverige bosatt person att på bankens vägnar ta emot delgivning. Ett sådant bemyndigande får inte lämnas till någon som är underårig eller har förvaltare enligt 11 kap. 7 § föräldrabalken.
Lag (1992:1614)
.
15 §
Styrelsen eller annan ställföreträdare för sparbanken får inte följa sådana föreskrifter av sparbanksstämman eller annat sparbanksorgan som inte är gällande därför att de står i strid med denna lag, lagen (2004:297) om bank- och finansieringsrörelse, lagen (1995:1559) om årsredovisning i kreditinstitut och värdepappersbolag eller reglementet.
Lag (2004:304)
.
16 §
Har en ställföreträdare överskridit sin befogenhet när han företog en rättshandling för sparbanken, gäller inte rättshandlingen mot sparbanken, om den mot vilken rättshandlingen företogs insåg eller borde ha insett att befogenheten överskreds.
17 §
För registrering skall sparbanken anmäla vem som har utsetts till styrelseledamot, ersättare, firmatecknare och vem som enligt 14 § har bemyndigats att på bankens vägnar ta emot delgivning samt deras postadress och personnummer eller, om sådant saknas, födelsedatum. Om en ledamot eller ersättare har utsetts enligt lagen (1987:1245) om styrelserepresentation för de privatanställda, skall detta anges. För registrering skall sparbanken även anmäla av vilka och hur bankens firma tecknas.
Anmälan görs första gången när sparbanken enligt 2 kap. 11 § anmäls för registrering och därefter genast efter det att ändring har inträffat i ett förhållande som har anmälts eller skall anmälas för registrering enligt första stycket. Rätt att göra anmälan tillkommer även den som anmälningen gäller.
Om sparbankens postadress ändras, skall sparbanken genast anmäla det för registrering.
Lag (1992:1614)
.
4 kap. Sparbanksstämma
1 §
I en sparbank skall som representanter för insättarna finnas minst tjugo huvudmän för övervakning av sparbankens förvaltning och med uppgifter i övrigt enligt denna lag.
2 §
En huvudman får inte vara
1. underårig eller i konkurs,
2. bosatt utanför Europeiska ekonomiska samarbetsområdet, om  inte Finansinspektionen på grund av särskilda förhållanden  medger det,
3. anställd i sparbanken, om inte reglementet uttryckligen  medger detta, eller
4. huvudman, styrelseledamot eller anställd i annan sparbank.
En huvudman får inte ha förvaltare enligt 11 kap. 7 §  föräldrabalken.
En huvudman som utses av kommunfullmäktige eller  regionfullmäktige enligt 3 § får inte heller vara anställd  eller styrelseledamot i något annat bankaktiebolag än Swedbank  AB (publ) eller i en medlemsbank.
Lag (2019:861)
.
3 §
Av antalet huvudmän ska hälften, i enlighet med närmare  föreskrifter i reglementet, väljas av kommunfullmäktige eller  regionfullmäktige inom sparbankens verksamhetsområde.  Återstoden utses av huvudmännen själva bland insättarna i  sparbanken. Kravet på att dessa huvudmän ska vara insättare  gäller dock inte vid huvudmannaval i samband med sparbankens  bildande. En huvudman som står i tur att avgå får inte delta i  valet för besättande av hans eller hennes egen plats.
Ska flera korporationer förrätta val av huvudmän ska, om inte  särskilda skäl föranleder något annat, fördelningen av antalet  mandat mellan dem ske efter det invånarantal som de  företräder.
Bestämmelserna i lagen (2022:629) om proportionella val i  kommuner och regioner ska tillämpas också på  kommunfullmäktiges och regionfullmäktiges val av huvudmän.
Lag (2022:636)
.
4 §
Huvudmännen skall utses för fyra år. Vid det första huvudmannavalet skall mandattiderna dock sättas kortare i den mån det behövs för att åstadkomma successiva nyval.
Upphör huvudmans uppdrag i förtid eller uppkommer för honom hinder enligt 2 § att vara huvudman, skall sparbankens styrelse se till att fyllnadsval för den återstående mandattiden anställs så snart det kan ske.
Lag (1998:716)
.
5 §
De ärenden vilka enligt denna lag eller andra  författningar eller reglementet tillhör huvudmännens prövning  handläggs på sparbanksstämman.
Sparbanksstämman ska hållas inom verksamhetsområdet, om inte  extraordinära omständigheter kräver något annat.
I reglementet får det dock bestämmas att sparbanksstämman ska  eller får hållas digitalt.
Lag (2023:777)
.
6 §
Ordinarie sparbanksstämma ska hållas inom fem månader  efter utgången av varje räkenskapsår. Vid en sådan stämma ska  styrelsen lägga fram årsredovisningen, revisionsberättelsen  och granskningsberättelsen. Detsamma gäller  koncernredovisningen, koncernrevisionsberättelsen och  granskningsberättelsen för koncernen om sparbanken är ett  moderföretag.
Vid stämman ska beslut fattas
1. om fastställelse av resultaträkningen och balansräkningen  samt, i moderföretag, koncernresultaträkningen och  koncernbalansräkningen,
2. om dispositioner beträffande vinst eller förlust enligt den  fastställda balansräkningen,
3. om ansvarsfrihet för styrelseledamöterna, samt
4. i andra ärenden som ankommer på huvudmännen enligt denna  lag, lagen (2004:297) om bank- och finansieringsrörelse eller  reglementet.
Om stämman skjuter upp ett beslut i en fråga som avses i andra  stycket 1-3 till en fortsatt stämma, ska denna hållas minst en  och högst två månader därefter. Något ytterligare uppskov är  inte tillåtet.
Lag (2024:351)
.
7 §
Extra sparbanksstämma skall hållas när styrelsen finner skäl till detta. Sådan stämma skall även hållas när det för uppgivet ändamål skriftligen begärs av flertalet av revisorerna eller en tiondel av samtliga huvudmän. Kallelse skall utfärdas inom fjorton dagar från den dag då begäran kom in till sparbanken.
8 §
En huvudman har rätt att få ett ärende behandlat vid en sparbanksstämma, om han skriftligen framställer ett yrkande om detta hos styrelsen i så god tid att ärendet kan tas upp i kallelsen till stämman.
9 §
Styrelsen kallar till sparbanksstämma. Kallelsen får  utfärdas tidigast fyra veckor före stämman. Om inte  reglementet föreskriver längre tid, ska kallelsen utfärdas  senast två veckor före stämman. Skjuts en stämma upp till en  dag som infaller senare än fyra veckor efter det att stämman  har inletts, ska kallelsen utfärdas till den fortsatta  stämman. Om det enligt denna lag eller reglementet krävs att  ett sparbanksstämmobeslut fattas på två stämmor för att det  ska bli giltigt, får kallelsen till den senare stämman inte  utfärdas innan den första stämman har hållits. I en sådan  kallelse ska det anges vilket beslut den första stämman har  fattat.
Kallelsen ska ske enligt reglementet. En skriftlig kallelse  ska dock alltid sändas till varje huvudman.
I kallelsen ska de ärenden som ska förekomma på stämman  tydligt anges. Om stämman ska behandla ett ärende om  överlåtelse av sparbankens rörelse eller om dess fusion med  annan sparbank eller om sparbankens försättande i likvidation  eller om ombildning enligt 8 kap., ska förslaget och grunden  för detta anges i kallelsen. Om ett ärende avser en ändring i  reglementet, ska det huvudsakliga innehållet i förslaget till  ändringen anges i kallelsen.
Senast en vecka före den stämma som avses i 6 § ska  redovisningshandlingarna, revisionsberättelsen och  granskningsberättelsen eller avskrifter av dessa sändas till  huvudmännen. Detsamma gäller koncernredovisningshandlingarna,  koncernrevisionsberättelsen och granskningsberättelsen för  koncernen i en sparbank som är moderföretag.
Lag (2024:351)
.
10 §
Om bestämmelser i denna lag,lagen (2004:297) om bank- och finansieringsrörelse eller reglementet rörande kallelse till sparbanksstämma eller tillhandahållande av handlingar har åsidosatts i ett ärende, får stämman inte besluta i ärendet utan samtycke av alla huvudmän som berörs av felet. Stämman får dock även utan sådant samtycke avgöra ett ärende som inte har tagits upp i kallelsen, om ärendet enligt reglementet skall förekomma på stämman eller omedelbart föranleds av ett annat ärende som skall avgöras. Den får också besluta att extra sparbanksstämma skall sammankallas för behandling av ärendet.
Lag (2004:304)
.
11 §
Sparbanksstämman öppnas av styrelsens ordförande eller av den som styrelsen har utsett. Ordförande vid stämman utses av denna bland huvudmännen. I reglementet kan dock bestämmas vem som skall öppna stämman och vara ordförande vid denna.
Ordföranden skall sörja för att det förs protokoll vid stämman. I protokollet skall antecknas de vid stämman närvarande samt införas stämmans beslut och, om röstning skett, hur den utfallit.
Protokollet skall undertecknas av ordföranden och minst en justeringsman som utses av stämman. Senast två veckor efter stämman skall avskrift av det justerade protokollet sändas till huvudmännen. Protokollen skall förvaras på betryggande sätt.
12 §
Styrelsen skall, om en huvudman begär det och styrelsen finner att det kan ske utan nämnvärd olägenhet för enskild, på sparbanksstämman lämna upplysningar om förhållanden, som kan inverka på bedömandet av sparbankens årsredovisning och dess ställning i övrigt eller av ett ärende på stämman. Ingår sparbanken i en koncern, avser upplysningsplikten även sparbankens förhållande till andra koncernföretag samt, om sparbanken är moderföretag, koncernredovisningen liksom sådana förhållanden som kan inverka på bedömningen av dotterföretagens ställning.
Kan en begärd upplysning lämnas endast med stöd av uppgifter som inte är tillgängliga på stämman, skall upplysningen inom två veckor därefter hållas skriftligen tillgänglig för huvudmännen hos sparbanken samt sändas till de huvudmän som har begärt upplysningen.
Finner styrelsen att en begärd upplysning inte kan lämnas till huvudmännen utan nämnvärd olägenhet för enskild, skall upplysningen i stället på huvudmans begäran lämnas till sparbankens revisorer inom två veckor efter stämman. Revisorerna skall inom en månad efter stämman till styrelsen skriftligen yttra sig huruvida den begärda upplysningen har lämnats till dem samt huruvida upplysningen enligt deras mening borde ha föranlett ändring i revisionsberättelsen eller, beträffande sparbank som är moderföretag, i koncernrevisionsberättelsen liksom huruvida upplysningen i övrigt ger anledning till erinran. Om så är fallet, skall ändringen eller erinringen anges i yttrandet. Styrelsen skall hålla revisorernas yttrande tillgängligt för huvudmännen samt sända det i avskrift till de huvudmän, som har begärt upplysningen.
13 §
Vid omröstning har varje huvudman en röst. Huvudmännen får endast personligen utöva sin rösträtt.
Huvudman får dock inte rösta i fråga om
1. talan mot honom,
2. hans befrielse från skadeståndsansvar eller annan förpliktelse gentemot sparbanken, eller
3. talan eller befrielse som avses i 1 eller 2 beträffande annan, om huvudmannen i frågan har ett väsentligt intresse som kan strida mot sparbankens. 14 § Sparbanksstämman är beslutför, när de på stämman närvarande huvudmännens antal överstiger hälften av hela antalet huvudmän, om inte för beslutförhet ett högre antal föreskrivits i reglementet. Om en närvarande huvudman enligt 13 § är förhindrad att rösta i ett särskilt ärende och till följd därav antalet av de deltagande inte uppgår till det för beslutförhet bestämda, utgör detta inte hinder för ärendets avgörande.
Sparbanksstämmans beslut utgörs av den mening som har fått mer än hälften av de avgivna rösterna eller, vid lika röstetal, den mening som ordföranden biträder. Vid val anses den vald som fått de flesta rösterna. Vid lika röstetal avgörs valet genom lottning, om inte annat beslutas av stämman innan valet förrättas.
Andra stycket gäller inte om annat följer av denna lag, bankrörelselagen
(1987:617) eller reglementet. Beträffande beslut som avses i 15 och 16 §§, 6 kap. 1 § andra stycket och 7 kap. 3 § kan dock i reglementet endast föreskrivas villkor som går längre än som anges i dessa paragrafer.
14 §
Sparbanksstämman är beslutför, när de på stämman närvarande huvudmännens antal överstiger hälften av hela antalet huvudmän, om inte för beslutförhet ett högre antal föreskrivits i reglementet. Om en närvarande huvudman enligt 13 § är förhindrad att rösta i ett särskilt ärende och till följd därav antalet av de deltagande inte uppgår till det för beslutförhet bestämda, utgör detta inte hinder för ärendets avgörande.
Sparbanksstämmans beslut utgörs av den mening som har fått mer än hälften av de avgivna rösterna eller, vid lika röstetal, den mening som ordföranden biträder. Vid val anses den vald som fått de flesta rösterna. Vid lika röstetal avgörs valet genom lottning, om inte annat beslutas av  stämman innan valet förrättas.
Andra stycket gäller inte om annat följer av denna lag, lagen
(2004:297) om bank- och finansieringsrörelse eller reglementet.
Beträffande beslut som avses i 15 och 16 §§, 6 kap. 1 § andra stycket, 7 kap. 3 § och 8 kap. 3 § kan dock i reglementet endast föreskrivas villkor som går längre än som anges i dessa paragrafer.
Lag (2004:304)
.
15 §
Beslut att ändra reglementet fattas av sparbanksstämman.
Beslutet är giltigt om det har biträtts av minst två tredjedelar av de på stämman närvarande huvudmännen.
Ett beslut om ändring av reglementet skall, sedan ändringen har godkänts, genast anmälas för registrering. Beslutet får inte verkställas förrän registrering har skett.
Ett beslut om att införa eller ändra en sådan bestämmelse i reglementet som avses i 2 kap. 5 § andra stycket får verkan vid ingången av det räkenskapsår som inleds närmast efter beslutet.
Har beslutet vid den tidpunkten inte registrerats, skall dock ändringen av reglementet sakna verkan.
Lag (2004:304)
.
16 §
Ett avtal, som inte avser fusion men varigenom en sparbank förbinder sig att överlåta hela eller en icke obetydlig del av sin rörelse till en annan bank, får inte träffas om inte samtliga huvudmän i den överlåtande sparbanken förenat sig om beslutet att sparbanken skall biträda avtalet eller beslutet fattats på två på varandra följande stämmor och på den senare stämman biträtts av minst fyra femtedelar av de röstande och dessa tillika utgjort minst tre fjärdedelar av samtliga huvudmän. Reglementet kan föreskriva ytterligare villkor för beslutets giltighet.
17 §
Om ett beslut av sparbanksstämman inte har tillkommit i behörig ordning eller i övrigt strider mot denna lag, lagen (2004:297) om bank- och finansieringsrörelse, lagen (1995:1559) om årsredovisning i kreditinstitut och värdepappersbolag eller reglementet, kan talan mot sparbanken om att beslutet skall upphävas eller ändras föras av huvudman, styrelsen eller styrelseledamot.
Talan skall väckas inom tre månader från dagen för beslutet. Väcks inte talan inom denna tid, är rätten till talan förlorad.
Talan får väckas senare än vad som sägs i andra stycket när
1. beslutet är sådant att det inte lagligen kan fattas ens med alla huvudmännens samtycke,
2. samtycke till beslutet krävs av alla eller vissa huvudmän och sådant samtycke inte har getts, eller
3. kallelse till stämman inte har skett eller de bestämmelser om kallelse som gäller för sparbanken har eftersatts i något väsentligt avseende.
Rätten kan ändra sparbanksstämmans beslut endast om det kan fastställas vilket innehåll beslutet rätteligen borde ha haft. Är sparbanksstämmans beslut sådant som enligt denna lag eller bankrörelselagen skall anmälas för registrering, skall rätten underrätta registreringsmyndigheten för registrering, om beslutet har upphävts eller ändrats genom en dom som har vunnit laga kraft eller rätten genom beslut under rättegången har förordnat att sparbanksstämmans beslut inte får verkställas.
Lag (2004:304)
.
18 §
Om styrelsen vill väcka talan mot sparbanken skall styrelsen sammankalla en sparbanksstämma för val av ställföreträdare att föra sparbankens talan i tvisten. Stämning delges med den valde ställföreträdaren.
Ett förbehåll i reglementet, att tvister mellan sparbanken och styrelsen, styrelseledamot, likvidator eller huvudman skall hänskjutas till skiljemän, har samma verkan som ett skiljeavtal. Om styrelsen begär skiljemannaförfarande mot sparbanken, tillämpas första stycket. Är det fråga om en klandertalan av styrelsen mot sparbanksstämmans beslut är rätten till talan inte förlorad enligt 17 § andra stycket, om styrelsen inom den klandertid som anges där har kallat till sparbanksstämma enligt första stycket.
19 §
En huvudman får i denna sin egenskap erhålla ersättning för deltagande i möten med huvudmännen i enlighet med vad som anges i reglementet. Ersättningen får avse förlorad arbetsförtjänst, skäligt arvode för deltagande i sådana möten samt resekostnader och traktamente.
4 a kap. Revision
Antalet revisorer och hur de utses
1 §
Sparbanker ska ha minst en revisor. En revisor väljs av  stämman. Om en sparbank ska ha flera revisorer, får det i  reglementet anges att en eller flera av dem, dock inte alla,  ska utses på annat sätt än genom val på stämman.
Uppdraget som revisor upphör vid slutet av den första  ordinarie stämma som hålls efter det år då revisorn utsågs.
I reglementet får det anges att uppdraget som revisor ska  gälla för en längre tid än som anges i andra stycket.  Uppdraget ska dock upphöra senast vid slutet av den ordinarie  stämma som hålls under det fjärde räkenskapsåret efter det då  revisorn utsågs.
Det som sägs i första-tredje styckena ska även gälla en  revisor som enbart ska granska hållbarhetsrapporten.
Stämman får utse en eller flera revisorssuppleanter.  Bestämmelserna i denna lag och lagen (2004:297) om bank- och  finansieringsrörelse beträffande revisorer gäller i  tillämpliga delar om revisorssuppleanter.
Lag (2024:351)
.
1 a §
Bestämmelser om revision av sparbanker finns även i  Europaparlamentets och rådets förordning (EU) nr 537/2014 av  den 16 april 2014 om särskilda krav avseende lagstadgad  revision av företag av allmänt intresse och om upphävande av  kommissionens beslut 2005/909/EG (EU:s revisorsförordning).
Lag (2016:434)
.
1 b §
Uppdraget som revisor för en sparbank får gälla högst  sju år i följd.
Första stycket gäller inte om revisorn är ett registrerat  revisionsbolag. För ett sådant uppdrag finns det bestämmelser  i artikel 17.1 andra stycket i EU:s revisorsförordning om att  uppdraget får gälla högst tio år i följd.
Lag (2016:434)
.
1 c §
Ett avtalsvillkor som har till syfte att  sparbanksstämman ska välja en viss revisor eller en revisor  som finns med i en viss förteckning eller liknande är  ogiltigt. Detsamma gäller sådana begränsningar i  reglementet.
Lag (2016:434)
.
Medrevisor
2 §
Varje huvudman i en sparbank har rätt att föreslå att det hos Finansinspektionen begärs att en revisor (medrevisor) utses att delta i revisionen tillsammans med de övriga revisorerna.
Förslaget skall framställas på en stämma där revisorsval skall ske eller där förslaget enligt kallelsen till stämman skall behandlas. Finansinspektionen skall på begäran av en huvudman och efter att ha hört bankens styrelse utse en revisor för tiden till och med ordinarie stämma under nästa räkenskapsår, om förslaget biträds av minst en tiondel av samtliga huvudmän eller en tredjedel av de närvarande huvudmännen.
Lag (2004:304)
.
Obehörighetsgrunder och kompetenskrav
3 §
Den som är i konkurs eller har fått näringsförbud eller  som har förvaltare enligt 11 kap. 7 § föräldrabalken får inte  vara revisor i en sparbank.
Bara den som är auktoriserad eller godkänd revisor får vara  revisor i en sparbank. En hållbarhetsrapport får granskas  endast av en auktoriserad revisor med särskild behörighet för  granskning av hållbarhetsrapport.
En revisor ska ha den insikt i och erfarenhet av redovisning  och ekonomiska förhållanden som med hänsyn till arten och  omfånget av bankens verksamhet krävs för uppdragets  fullgörande.
Till revisor får även ett registrerat revisionsbolag utses.  Bestämmelser om vem som får vara huvudansvarig för revisionen  eller granskningen av en hållbarhetsrapport när ett  revisionsbolag utses att vara revisor och om  underrättelseskyldighet finns i 17 § revisorslagen (2001:883).  Bestämmelserna i 5 § om jäv, 19 § om rätt att närvara på  stämma och 13 kap. 10 § lagen (2004:297) om bank- och  finansieringsrörelse om rapporteringsskyldighet tillämpas på  den huvudansvariga.
Lag (2024:351)
.
4 §
I en sparbank ska minst en revisor som stämman utsett vara auktoriserad revisor.
Lag (2013:229)
.
Jäv
5 §
I en sparbank får den inte vara revisor som
1. är styrelseledamot i banken eller dess dotterföretag eller  delegat i banken eller biträder vid bankens bokföring eller  medelsförvaltning eller bankens kontroll däröver,
2. är anställd hos banken eller på något annat sätt intar en  underordnad eller beroende ställning till banken eller till  någon som avses under 1 eller är verksam i samma företag som  den som yrkesmässigt biträder banken vid bokföringen eller  medelsförvaltningen eller bankens kontroll däröver,
3. är gift eller sambo med eller är syskon eller släkting i  rätt upp- eller nedstigande led till en person som avses under 
1 eller är besvågrad med en sådan person i rätt upp- eller  nedstigande led eller så att den ene är gift med den andres  syskon, eller
4. står i låneskuld till banken eller annat företag i samma  koncern eller har förpliktelser för vilka banken eller ett  sådant företag har ställt säkerhet.
Den som är huvudman i en sparbank får inte vara sådan revisor  som avses i 4 §.
Den som enligt denna paragraf inte är behörig att vara revisor  får inte heller vara revisor i ett dotterföretag till banken.
En revisor får vid revisionen eller vid granskningen av  hållbarhetsrapporten inte anlita någon som enligt denna  paragraf inte är behörig att vara revisor. Om banken har  anställda eller delegater med uppgift att uteslutande eller  huvudsakligen sköta bankens interna revision, får revisorn  dock anlita dessa i den utsträckning det är förenligt med god  revisionssed.
Lag (2024:351)
.
Förtida avgång
6 §
Ett uppdrag som revisor i en sparbank upphör i förtid, om
1. revisorn anmäler att uppdraget ska upphöra, eller
2. den som har utsett revisorn entledigar honom eller henne på saklig grund och anmäler att uppdraget ska upphöra.
Anmälan enligt första stycket ska göras hos styrelsen. Om en revisor som inte är vald på stämman vill avgå, ska revisorn anmäla det också hos den som har utsett honom eller henne.
En revisor vars uppdrag upphör i förtid ska genast anmäla detta till registreringsmyndigheten för registrering.
Revisorn ska i anmälan lämna en redogörelse för iakttagelserna vid den granskning som han eller hon har utfört under den del av det löpande räkenskapsåret som uppdraget har omfattat. För anmälan tillämpas vad som föreskrivs i 14 och 15 §§ om revisionsberättelse. En kopia av anmälan ska lämnas till sparbankens styrelse.
Om en revisors uppdrag upphör i förtid, ska revisorn och den som har utsett revisorn underrätta registreringsmyndigheten om skälet till detta.
Lag (2009:570)
.
7 §
Om en revisors uppdrag upphör i förtid eller om bestämmelserna i 3-5 §§ eller bestämmelser i reglementet hindrar honom eller henne att vara revisor och det inte finns någon suppleant, skall styrelsen vidta åtgärder för att en ny revisor utses för den återstående mandattiden.
Finansinspektionen kan, om det finns särskilda skäl, medge att en ny revisor utses vid närmast följande ordinarie stämma.
Lag (2004:304)
.
Rättelse
8 §
Styrelsen skall, om inte rättelse utan dröjsmål sker genom den som utser revisor, göra anmälan hos Finansinspektionen om
1. en sådan revisor som sägs i 4 § inte är utsedd,
2. en revisor är obehörig enligt 3 § första eller andra stycket eller 5 § eller enligt reglementet, eller
3. en bestämmelse i denna lag eller reglementet om antalet revisorer har åsidosatts.
Var och en kan göra anmälan enligt första stycket.
Bestämmelser om Finansinspektionens möjligheter att åstadkomma rätttelse finns i 15 kap. lagen (2004:297) om bank- och finansieringsrörelse.
Lag (2004:304)
.
Revisorns uppgifter
9 §
Revisorn i en sparbank ska granska bankens årsredovisning  jämte räkenskaperna och styrelsens förvaltning. Granskningen  ska utföras med professionell skepticism och vara så ingående  och omfattande som god revisionssed kräver.
Om en sparbank är moderföretag (moderbank), ska revisorn även  granska koncernredovisningen och koncernföretagens inbördes  förhållanden i övrigt.
En revisor som är utsedd av någon annan än Finansinspektionen  ska följa de särskilda föreskrifter som meddelas av stämman,  om de inte strider mot lag, reglementet eller god  revisionssed.
Lag (2016:434)
.
9 a §
Granskningen av en hållbarhetsrapport och en  hållbarhetsrapport för koncernen ska utföras i enlighet med de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG av den 17  maj 2006 om lagstadgad revision av årsredovisning, årsbokslut  och sammanställd redovisning och om ändring av rådets direktiv 
78/660/EEG och 83/349/EEG samt om upphävande av rådets  direktiv 84/253/EEG, i lydelsen enligt Europaparlamentets och  rådets direktiv (EU) 2022/2464.
För granskningen gäller också det som sägs i 9 § första  stycket andra meningen.
Lag (2024:351)
.
9 b §
Sparbanken får utse en revisor att enbart granska  hållbarhetsrapporten. Om sparbanken är ett moderföretag gäller  detta även för granskningen av hållbarhetsrapporten för  koncernen.
Om samma revisor utför revisionen av de finansiella  rapporterna och granskningen av hållbarhetsrapporten får  granskningsberättelsen tas in som ett eget avsnitt i  revisionsberättelsen. Detsamma gäller om den revisor som utför  revisionen av koncernens finansiella rapporter även utför  granskningen av hållbarhetsrapporten för koncernen.
Lag (2024:351)
.
9 c §
I samband med granskning av en hållbarhetsrapport för en  koncern ska revisorn bedöma och utvärdera det  granskningsarbete som har utförts av revisorer och andra  oberoende granskare i de övriga koncernföretagen. Revisorn ska  se till att han eller hon kan få tillgång till dokumentation  av det granskningsarbete som är relevant för  koncerngranskningen.
Om revisorn är förhindrad att göra den bedömning och  utvärdering som avses i första stycket, ska han eller hon  utföra kompletterande gransknings-arbete avseende  dotterföretagen eller vidta andra lämpliga åtgärder. Revisorn  ska också underrätta Revisorsinspektionen om hindret.
Lag (2024:351)
.
Tillhandahållande av upplysningar m.m.
10 §
Styrelsen i en sparbank skall ge revisorerna möjlighet att verkställa granskningen i den omfattning som dessa finner nödvändigt samt lämna de upplysningar och den hjälp som de begär. Samma skyldighet gäller för företagsledningen och revisorerna i ett dotterföretag gentemot revisorerna i moderbanken.
Lag (2004:304)
.
Revisionsberättelsen
11 §
Sedan revisorerna i en sparbank slutfört granskningen, skall de skriva en hänvisning till revisionsberättelsen på årsredovisningen och, i en moderbank, på koncernredovisningen.
Finner revisorerna att balansräkningen eller resultaträkningen inte bör fastställas, skall de anteckna även detta. I en moderbank gäller detsamma i fråga om koncernbalansräkningen och koncernresultaträkningen.
Lag (2004:304)
.
12 §
Revisorerna i en sparbank ska för varje räkenskapsår  lämna en revisionsberättelse och en granskningsberättelse till  stämman. Berättelserna ska överlämnas till bankens styrelse  senast två veckor före den ordinarie stämman. Revisorerna ska  inom samma tid till styrelsen återlämna de  redovisningshandlingar som har överlämnats till dem.
Lag (2024:351)
.
12 a §
Om banken har fler än en revisor, ska de lämna en  gemensam revisionsberättelse. Det som sägs i 11 § om  hänvisning till revisionsberättelsen gäller då samtliga  revisorer.
Vid oenighet om huruvida årsredovisningen har upprättats i  överensstämmelse med tillämplig lag om årsredovisning ska  varje revisor göra ett sådant uttalande som avses i 13 §  första stycket och ange skälen för oenigheten.
Lag (2016:434)
.
12 b §
Revisionsberättelsens inledning ska innehålla  uppgifter om
1. bankens företagsnamn och organisationsnummer,
2. vilken räkenskapsperiod som revisionsberättelsen avser,
3. vilket eller vilka normsystem för redovisning som banken  har tillämpat, och
4. revisorns etableringsort.
Revisionsberättelsen ska vara undertecknad av revisorn och  innehålla uppgift om vilken dag revisionen avslutades.
Lag (2018:1663)
.
12 c §
I revisionsberättelsen skall det anges vilket eller vilka normsystem för revision som revisorerna har tillämpat.
I förekommande fall skall det i revisionsberättelsen även anges
1. om en revisor i en fråga som behandlas i revisionsberättelsen har en mening som avviker från styrelsens eller annan revisors,
2. om revisionens inriktning eller omfattning är begränsad, eller
3. om en revisor anser sig sakna tillräckligt underlag för att göra något uttalande enligt 13, 14 eller 16 §.
Lag (2016:434)
.
12 d §
Revisionsberättelsen för en sparbank som ska  offentliggöra sin årsredovisning enligt 16 kap. 4 § lagen 
(2007:528) om värdepappersmarknaden ska innehålla ett  uttalande om huruvida redovisningen har upprättats i  överensstämmelse med 16 kap. 4 a § i den lagen.
Lag (2020:1107)
.
13 §
Revisionsberättelsen ska innehålla ett uttalande om  huruvida årsredovisningen har upprättats i överensstämmelse  med lagen (1995:1559) om årsredovisning i kreditinstitut och  värdepappersbolag. I uttalandet ska det särskilt anges
1. om årsredovisningen ger en rättvisande bild av bankens  resultat och ställning, och
2. om förvaltningsberättelsen är förenlig med  årsredovisningens övriga delar.
Om årsredovisningen inte innehåller sådana upplysningar som  ska lämnas enligt lagen om årsredovisning i kreditinstitut och  värdepappersbolag, ska revisorerna ange detta och, om det är  möjligt, lämna behövliga upplysningar i sin berättelse.
Lag (2024:351)
.
13 a §
Om det finns väsentliga osäkerhetsfaktorer när det  gäller händelser eller förhållanden som kan medföra betydande  tvivel om bankens förmåga att fortsätta sin verksamhet, ska  revisionsberättelsen innehålla ett uttalande i frågan.
Lag (2016:434)
.
14 §
Om revisorerna vid sin granskning funnit att en styrelseledamot har företagit någon åtgärd eller gjort sig skyldig till någon försummelse, som kan föranleda ersättningsskyldighet, skall det anmärkas i berättelsen.
Detsamma gäller om revisorn vid granskningen har funnit att en styrelseledamot på annat sätt handlat i strid med denna lag, lagen (1995:1559) om årsredovisning i kreditinstitut och värdepappersbolag, lagen (2004:297) om bank- och finansieringsrörelse eller mot reglementet.
Revisionsberättelsen skall även innehålla ett uttalande i frågan om ansvarsfrihet för styrelseledamöterna. Revisorerna kan även i övrigt i berättelsen anteckna de upplysningar som de önskar meddela huvudmännen. Om årsredovisningen innehåller uppgifter som har betydelse för upplysningarna, skall revisorerna hänvisa till uppgifterna.
Lag (2004:975)
.
15 §
I revisionsberättelsen ska det också anmärkas om revisorerna funnit att banken inte har fullgjort sin skyldighet
1. att göra skatteavdrag enligt skatteförfarandelagen
(2011:1244),
2. att lämna skattedeklaration enligt 26 kap. 2 § eller 37 kap. 4 § skatteförfarandelagen, eller
3. att i rätt tid betala skatter och avgifter som avses i 1 och 2.
Om revisionsberättelsen innehåller anmärkning om att banken inte har fullgjort någon sådan skyldighet som avses i första stycket, ska revisorerna genast sända in en kopia av den till Skatteverket.
Lag (2011:1326)
.
16 §
Revisionsberättelsen skall innehålla särskilda uttalanden om fastställande av balansräkningen och resultaträkningen samt om det förslag till dispositioner beträffande bankens vinst eller förlust som har lagts fram i förvaltningsberättelsen.
Lag (2004:304)
.
16 a §
Utöver vad som följer av 13 a och 14 §§ får  revisionsberättelsen inte innehålla någon försäkran om  bankens framtida lönsamhet eller om hur effektivt och  ändamålsenligt styrelsen eller den verkställande direktören  har drivit eller kommer att driva verksamheten.
Lag (2016:434)
.
Koncernrevision
16 b §
I samband med en koncernrevision ska revisorn bedöma  och utvärdera det revisionsarbete som har utförts av  revisorer i de övriga koncernföretagen. Revisorn ska se till  att han eller hon kan få tillgång till dokumentation av det  revisionsarbete som är relevant för koncernrevisionen.
Om revisorn är förhindrad att göra den bedömning och  utvärdering som avses i första stycket, ska han eller hon  utföra kompletterande revisionsarbete avseende  dotterföretagen eller vidta andra lämpliga åtgärder. Revisorn  ska också underrätta Revisorsinspektionen om hindret.
Lag (2016:1335)
.
17 §
I en moderbank ska revisorn lämna en särskild  revisionsberättelse beträffande koncernen. Då ska 12-14, 16  och 16 a §§ tillämpas.
Lag (2016:434)
.
Granskningsberättelse över en hållbarhetsrapport
17 a §
I fråga om granskningsberättelsen gäller 11, 12 a och 
12 b §§ och 12 c § första stycket. Det som sägs där om  revision, revisionsberättelsen och årsredovisningen ska i  stället avse granskning av en hållbarhetsrapport,  granskningsberättelsen och hållbarhetsrapporten.
En granskningsberättelse ska utarbetas i enlighet med de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG, i lydelsen  enligt Europaparlamentets och rådets direktiv (EU) 2022/2464.
Granskningsberättelsen ska innehålla ett uttalande om huruvida  hållbarhetsrapporten har upprättats i överensstämmelse med  lagen (1995:1559) om årsredovisning i kreditinstitut och  värdepappersbolag, de standarder som avses i andra stycket  samt kraven i artikel 8 i Europaparlamentets och rådets  förordning (EU) 2020/852 av den 18 juni 2020 om inrättande av  en ram för att underlätta hållbara investeringar och om  ändring av förordning (EU) 2019/2088.
Lag (2024:351)
.
Granskningsberättelse över en hållbarhetsrapport för koncernen
17 b §
Bestämmelserna i 17 a § om granskningsberättelsen  gäller även granskningsberättelsen för koncernen. Det som sägs  där om revision, revisionsberättelsen och årsredovisningen ska  i stället avse granskning av en hållbarhetsrapport för  koncernen, granskningsberättelsen för koncernen och  hållbarhetsrapporten för koncernen.
Lag (2024:351)
.
Erinringar
18 §
Erinringar som revisorerna i en sparbank framställer till  styrelsen och som inte har tagits in i revisionsberättelsen  eller granskningsberättelsen ska antecknas i ett protokoll  eller någon annan handling. Handlingen ska överlämnas till  styrelsen som ska bevara den på ett betryggande sätt.
Lag (2024:351)
.
Revisorernas närvaro vid bolagsstämma
19 §
Revisorerna i en sparbank har rätt att närvara vid bankens stämmor. De är skyldiga att närvara vid en stämma, om det med hänsyn till ärendena kan anses nödvändigt.
Lag (2004:304)
.
Revisorernas tystnadsplikt
20 §
Revisorerna i en sparbank får inte lämna upplysningar till en enskild huvudman eller utomstående om sådana angelägenheter som de har fått kännedom om vid fullgörandet av sina uppdrag, om det kan vara till skada för banken.
Av 1 kap. 10 § lagen (2004:297) om bank- och finansieringsrörelse framgår att enskildas förhållanden till en sparbank inte obehörigen får röjas.
Ansvar enligt 20 kap. 3 § brottsbalken skall inte följa för den som bryter mot förbudet i första stycket att lämna upplysningar om en banks angelägenheter.
Lag (2004:304)
.
Revisorernas upplysningsplikt
21 §
Revisorerna är skyldiga att
1. till stämman lämna alla upplysningar som stämman begär, om det inte skulle vara till väsentlig skada för banken eller till nämnvärd olägenhet för enskild,
2. till medrevisorer, lekmannarevisor, granskare som avses i 23 §, ny revisor och, om banken har försatts i konkurs, konkursförvaltare lämna de upplysningar som behövs om bankens angelägenheter, samt
3. på begäran lämna upplysningar om bankens angelägenheter till undersökningsledaren under förundersökning i brottmål.
Bestämmelser om revisorers rapporteringsskyldighet till Finansinspektionen finns i 13 kap. 10 § lagen (2004:297) om bank- och finansieringsrörelse.
Lag (2004:304)
.
Registrering
22 §
En sparbank ska för registrering anmäla vem som har  utsetts till revisor. Om revisorn är ett registrerat  revisionsbolag, ska sparbanken även anmäla vem som är  huvudansvarig för revisionen respektive granskningen av  hållbarhetsrapporten.
Anmälan ska innehålla uppgift om revisorns postadress. Om  postadressen avviker från revisorns hemvist, ska även  hemvisten anges. Anmälan ska vidare innehålla uppgift om  revisorns personnummer eller, om sådant saknas, födelsedatum.  Om revisorn är ett registrerat revisionsbolag, ska bolagets  organisationsnummer eller något annat identifieringsnummer  anges.
Anmälan ska göras första gången när banken enligt 2 kap. 11 §  anmäls för registrering och därefter genast efter det att  någon ändring har inträffat i ett förhållande som har anmälts  eller ska anmälas för registrering.
Rätt att göra anmälan har även den som anmälan gäller.
Lag (2024:351)
.
Domstols entledigande av revisorn
22 a §
En revisor som har utsetts av sparbanksstämman får  entledigas av tingsrätten i den ort där styrelsen har sitt  säte om han eller hon är olämplig för uppdraget.
En ansökan om att tingsrätten ska besluta om entledigande får  göras av
1. huvudmän som representerar minst fem procent av rösterna i  banken,
2. styrelsen, och
3. Finansinspektionen.
Lag (2016:434)
.
Granskare
23 §
Varje huvudman i en sparbank får väcka förslag om att Finansinspektionen skall utse granskare för särskild granskning av bankens förvaltning och räkenskaper under viss förfluten tid eller av vissa åtgärder eller förhållanden i banken. Förslaget skall framställas på en ordinarie stämma eller på stämma där ärendet enligt kallelsen skall behandlas. Finansinspektionen skall på begäran av en huvudman och efter att ha hört bankens styrelse förordna en eller flera granskare, om förslaget biträds av minst en tiondel av samtliga huvudmän eller en tredjedel av de närvarande huvudmännen.
Vad som sägs om revisor i 3 § första och fjärde styckena, 5, 10, 19-21 §§ tillämpas även i fråga om granskare. Den som är underårig får inte vara granskare.
Yttrande över granskningen skall avges till stämman. Yttrandet skall hållas tillgängligt hos banken under minst en vecka före stämman för huvudman och genast sändas till var och en av dem som begär det. Yttrandet skall också läggas fram på stämman.
Lag (2004:304)
.
4 b kap. Allmän granskning
Lekmannarevisor
1 §
Om inte annat föreskrivs i reglementet, får det i en sparbank utses en eller flera personer (lekmannarevisorer) att utföra sådan granskning som anges i 4 §.
Lag (2004:304)
.
2 §
För en lekmannarevisor får en eller flera suppleanter utses. Vad som sägs i denna lag om lekmannarevisor skall i tillämpliga delar även gälla suppleant.
Lag (2004:304)
.
3 §
Bestämmelserna i denna lag om revisorer är inte tillämpliga på lekmannarevisorer.
Lag (2004:304)
.
Lekmannarevisorns uppgifter
4 §
Lekmannarevisorn skall granska om bankens verksamhet sköts på ett ändamålsenligt och från ekonomisk synpunkt tillfredsställande sätt och om bankens interna kontroll är tillräcklig. Granskningen skall vara så ingående och omfattande som god sed vid detta slag av granskning kräver.
Lag (2004:304)
.
5 §
Lekmannarevisorn skall följa de anvisningar som meddelas av stämman, om de inte strider mot lag, reglementet eller god sed.
Lag (2004:304)
.
6 §
Lekmannarevisorn skall efter varje räkenskapsår lämna en granskningsrapport till stämman. Bestämmelser om rapportens innehåll och den tidpunkt då den skall lämnas till bolagets styrelse finns i 14 §.
Lag (2004:304)
.
7 §
Lekmannarevisorn får inte underteckna en sådan revisionsberättelse som avses i 4 a kap. 12 §.
Lag (2004:304)
.
Tillhandahållande av upplysningar m.m.
8 §
Styrelsen skall ge lekmannarevisorn tillfälle att genomföra granskningen i den omfattning lekmannarevisorn anser vara nödvändig samt lämna de upplysningar och det biträde som lekmannarevisorn begär.
Samma skyldighet har företagsledningen, revisorerna och lekmannarevisorerna i ett dotterföretag gentemot lekmannarevisorn i moderbanken.
Lag (2004:304)
.
Hur lekmannarevisor utses
9 §
En lekmannarevisor väljs av stämman, om inte reglementet innehåller bestämmelser om att denne skall utses på annat sätt.
Lag (2004:304)
.
Obehörighetsgrunder
10 §
Den som är underårig eller i konkurs eller har fått näringsförbud eller har förvaltare enligt 11 kap. 7 §
föräldrabalken får inte vara lekmannarevisor.
Lag (2004:304)
.
Jäv
11 §
Den får inte vara lekmannarevisor som
1. är styrelseledamot i banken eller dess dotterföretag eller delegat i banken eller biträder vid bankens bokföring eller medelsförvaltning eller bankens kontroll däröver,
2. är anställd hos banken eller på något annat sätt har en underordnad eller beroende ställning till banken eller till någon som avses under 1 eller är verksam i samma företag som den som yrkesmässigt biträder banken vid bokföringen eller medelsförvaltningen eller bankens kontroll däröver,
3. är gift eller sambo med eller är syskon eller släkting i rätt upp- eller nedstigande led till en person som avses under 1 eller är besvågrad med en sådan person i rätt upp- eller nedstigande led eller så att den ene är gift med den andres syskon, eller
4. står i låneskuld till banken eller annat företag i samma koncern eller har förpliktelser som banken eller ett sådant företag har ställt säkerhet för.
Den som enligt denna paragraf inte är behörig att vara lekmannarevisor får inte heller vara lekmannarevisor i ett dotterföretag till banken.
Lag (2006:404)
.
Anlitande av biträde
12 §
En lekmannarevisor får vid granskningen inte anlita någon som enligt 11 § inte är behörig att vara lekmannarevisor. Har banken anställda eller delegater med uppgift att uteslutande eller huvudsakligen sköta bankens interna revision, får lekmannarevisorn dock anlita dessa i den utsträckning det är förenligt med god sed.
Lag (2004:304)
.
Lekmannarevisorns avgång
13 §
Ett uppdrag som lekmannarevisor upphör, om lekmannarevisorn eller den som utsett lekmannarevisorn anmäler att uppdraget skall upphöra. Anmälan skall göras hos styrelsen.
Om en lekmannarevisor som inte är vald på stämman vill avgå, skall han eller hon anmäla det också hos den som har utsett revisorn.
Lag (2004:304)
.
Lekmannarevisorns granskningsrapport
14 §
Granskningsrapporten skall lämnas till bankens styrelse senast två veckor före ordinarie stämma.
I rapporten skall lekmannarevisorn uttala sig om sådana förhållanden som avses i 4 § och om sådana förhållanden som han eller hon har varit skyldig att granska enligt 5 §. En lekmannarevisor som finner anledning till anmärkning mot någon styrelseledamot skall upplysa om detta i rapporten och lämna uppgift om anledningen till anmärkningen.
En lekmannarevisor får i granskningsrapporten lämna även andra upplysningar som han eller hon anser att huvudmännen bör få kännedom om.
Lag (2004:304)
.
15 §
I en sparbank skall granskningsrapporten sändas till huvudmännen på samma sätt som anges i 4 kap. 9 § fjärde stycket samt läggas fram på stämman.
Lag (2004:304)
.
Lekmannarevisorns närvaro vid stämma
16 §
Lekmannarevisorn har rätt att närvara vid sparbanksstämma.
Han eller hon är skyldig att närvara om det med hänsyn till ärendena kan anses nödvändigt.
Lag (2004:304)
.
Lekmannarevisorns tystnadsplikt
17 §
Lekmannarevisorn får inte lämna upplysningar till en enskild huvudman eller utomstående om sådana angelägenheter som han eller hon har fått kännedom om när han eller hon fullgör sitt uppdrag, om det kan vara till skada för banken.
Av 1 kap. 10 § lagen (2004:297) om bank- och finansieringsrörelse framgår att enskildas förhållanden till en sparbank inte obehörigen får röjas.
Ansvar enligt 20 kap. 3 § brottsbalken skall inte följa för den som bryter mot förbudet i första stycket att lämna upplysningar om en banks angelägenheter.
Lag (2004:304)
.
Lekmannarevisorns upplysningsplikt
18 §
Lekmannarevisorn är skyldig att till stämman lämna alla upplysningar som stämman begär, om det inte skulle vara till väsentlig nackdel för banken eller till nämnvärd olägenhet för enskild.
Lag (2004:304)
.
19 §
Lekmannarevisorn är skyldig att lämna revisor, annan lekmannarevisor, granskare som avses i 4 a kap. 23 § och, om banken har försatts i konkurs, konkursförvaltaren de upplysningar som behövs om bankens angelägenheter.
Lekmannarevisorn är dessutom skyldig att på begäran lämna upplysningar om bankens angelägenheter till undersökningsledaren under förundersökning i brottmål.
Lag (2004:304)
.
Registrering
20 §
En sparbank skall för registrering anmäla vem som har utsetts till lekmannarevisor.
Anmälan skall innehålla uppgift om lekmannarevisorns postadress. Om postadressen avviker från lekmannarevisorns hemvist, skall även hemvistet anges. Anmälan skall vidare innehålla uppgift om lekmannarevisorns personnummer eller, om sådant saknas, födelsedatum.
Anmälan skall göras genast efter det att lekmannarevisor har utsetts och därefter genast efter det att någon ändring har inträffat i förhållande som har anmälts eller skall anmälas för registrering.
Rätt att göra anmälan har även den som anmälan gäller.
Lag (2004:304)
.
5 kap. Fonder och vinstdisposition m.m.
1 §
Om det är påkallat för att upprätthålla en sparbanks verksamhet, får sparbanksstämman besluta att bilda en garantifond genom bidrag av huvudmän eller andra.
För att vara bindande skall teckning av bidrag till garantifonden ske på en teckningslista. På denna skall anges om ränta skall utgå och i så fall hur den skall beräknas. Vidare skall avskrifter av sparbankens senaste balansräkning och revisorernas yttrande över denna fogas till teckningslistan.
Garantifonden får återbetalas bara om utbetalningen inte äventyrar bankens förmåga att fullgöra sina förpliktelser. I övrigt skall beträffande återbetalningen gälla vad som bestämts vid garantifondens bildande.
Lag (2004:304)
.
2 §
Sparbankens vinst skall, i den mån grundfonden eller en eventuell garantifond gått förlorad, i första hand användas för att uppbringa fonden till det belopp vilket den skall uppgå.
Den del av vinsten som inte tas i anspråk för det i första stycket nämnda ändamålet skall avsättas till en reservfond.
Utan hinder av andra stycket får sparbanksstämman besluta om gåvor till allmännyttiga eller därmed jämförliga ändamål, om det med hänsyn till ändamålet, sparbankens ställning och omständigheterna i övrigt kan anses skäligt. Styrelsen får för sådana ändamål endast använda tillgångar som med hänsyn till sparbankens ställning är av ringa betydelse.
3 §
Finns det i reglementet ett förbehåll om återbäring av grundfonden eller del därav, får sådan återbäring inte ske om inte reservfonden uppgår till belopp som motsvarar tio gånger grundfonden. Inte heller får återbäring ske, så länge garantifond, där sådan bildats, inte återbetalts eller om återbäringen skulle äventyra bankens förmåga att fullgöra sina förpliktelser.
Lag (2004:304)
.
4 §
Utfäst ränta på grundfonden eller garantifonden skall inte betalas ut, om till följd av detta vinsten på rörelsen inte skulle räcka till att få upp grundfonden eller garantifonden till det i 2 § första stycket angivna beloppet. Räntan på garantifonden skall inte heller betalas ut, om genom utbetalningen en sådan förlust skulle uppkomma på rörelsen, att den skulle äventyra bankens förmåga att fullgöra sina förpliktelser. Grundfondsräntan skall inte i något fall betalas ut om till följd av detta förlust skulle uppkomma.
Lag (2004:304)
.
5 §
Om sparbanken försätts i konkurs på en ansökan som gjorts inom ett år från det att beslut fattades om återbetalning av garantifonden eller om återbäring av grundfonden, skall uppburna belopp betalas tillbaka i den mån det krävs för att sparbankens skulder skall kunna betalas.
På det belopp som till följd av första stycket skall erläggas till konkursboet skall ränta betalas. Räntan beräknas enligt 5 § räntelagen
(1976:635) från den dag beloppet betalades ut av sparbanken till och med den dag återbetalning eller återbäring till konkursboet skall ske och enligt 6 § räntelagen för tiden därefter.
6 §
Om inte annat följer av bestämmelserna i 1 och 3 §§ får grundfond, garantifond och reservfond inte minskas, om det inte behövs för att täcka en förlust som uppstått i rörelsen.
7 §
En sparbank får förvärva bevis om tillskott till garantifond eller grundfond i sparbanken endast om förutsättningar för återbetalning av fonden föreligger enligt 1 eller 3 §.
En juridisk person i vilken en sparbank ensam eller tillsammans med andra sparbanker har ett dominerande inflytande får inte förvärva bevis om tillskott till garantifond eller grundfond utgivet av sparbanken.
6 kap. Likvidation och upplösning
Frivillig likvidation
1 §
Sparbanksstämman kan besluta att sparbanken skall träda i likvidation.
Ett beslut om likvidation är giltigt endast om samtliga huvudmän förenat sig om beslutet eller detta har fattats på två på varandra följande stämmor och på den senare stämman biträtts av minst fyra femtedelar av de röstande och dessa tillika utgjort minst tre fjärdedelar av samtliga huvudmän. Längre gående villkor för att beslutet skall bli giltigt får föreskrivas i reglementet. Likvidationen inträder omedelbart eller den senare dag som stämman beslutar.
Ett beslut om likvidation kan dock alltid fattas med enkel majoritet, om det gäller ett beslut enligt 18 § andra stycket eller om det föreligger grund för tvångslikvidation enligt 2 §. Vid lika röstetal utgörs stämmans beslut av den mening som ordföranden biträder. Ett beslut om likvidation enligt detta stycke har omedelbar verkan.
1 a §
Om styrelsen i en sparbank tar emot eller upprättar  förslag till stämmobeslut om likvidation enligt 1 §, ska  styrelsen underrätta Riksgäldskontoret och Finansinspektionen  om förslaget.
Om sparbanken är försatt i resolution eller om  Riksgäldskontoret inom sju dagar från det att myndigheten tog  emot en sådan underrättelse meddelar styrelsen att sparbanken  ska försättas i resolution, får kallelse till en  sparbanksstämma där frågan om likvidation ska prövas inte  utfärdas.
Lag (2018:1393)
.
Tvångslikvidation
2 §
/Upphör att gälla U:2026-07-01/
Bolagsverket ska besluta att en sparbank ska gå i likvidation, om tillståndet att driva bankrörelse har återkallats. Beslutet ska fattas så snart det är praktiskt möjligt, dock senast dagen efter det att ansökan om likvidation kom in till Bolagsverket.
Rätten ska besluta att en sparbank ska gå i likvidation, om sparbanken har försatts i konkurs och denna avslutats med överskott. Beslutet ska fattas i samband med att konkursen avslutas.
Beslut om likvidation ska dock inte meddelas, om det styrks att likvidationsgrunden har upphört under ärendets handläggning i första instans.
En fråga om likvidation enligt första stycket prövas på ansökan av Finansinspektionen, styrelsen, styrelseledamot eller huvudman.
Lag (2013:163)
.
2 §
/Träder i kraft I:2026-07-01/
Bolagsverket ska besluta att en sparbank ska gå i  likvidation, om tillståndet att driva bankrörelse har  återkallats. Beslutet ska fattas så snart det är praktiskt  möjligt, dock senast dagen efter det att ansökan om  likvidation kom in till Bolagsverket.
Rätten ska besluta att en sparbank ska gå i likvidation, om  sparbanken har försatts i konkurs och denna har avslutats med  överskott. Beslutet ska fattas i anslutning till att konkursen  har avslutats.
Ett beslut om likvidation ska dock inte meddelas, om det  styrks att likvidationsgrunden har upphört under ärendets  handläggning i första instans.
En fråga om likvidation enligt första stycket prövas på  ansökan av Finansinspektionen, styrelsen, en styrelseledamot  eller en huvudman.
Lag (2025:799)
.
2 a §
Ett beslut om likvidation enligt 2 § gäller omedelbart.
Lag (2011:894)
.
2 b §
Bolagsverket ska underrätta Riksgäldskontoret om en  ansökan om tvångslikvidation enligt 2 § kommer in till  verket. Bolagsverket ska också underrätta Finansinspektionen  om ansökan gjorts av sparbankens styrelse, styrelseledamot  eller huvudman.
Bolagsverket får inte besluta om likvidation, om  Riksgäldskontoret inom sju dagar från det att myndigheten tog  emot en sådan underrättelse har meddelat att sparbanken är  försatt eller ska försättas i resolution.
Lag (2018:1393)
.
3 §
Har upphävts genom
lag (2013:163)
.
4 §
Har upphävts genom
lag (2011:894)
.
Genomförandet av likvidationen
5 §
Ett beslut om likvidation ska registreras. En sparbanksstämma eller domstol som beslutar om likvidation ska genast anmäla beslutet till registreringsmyndigheten.
Finansinspektionen ska utan dröjsmål utse två eller flera likvidatorer och underrätta registreringsmyndigheten om vilka som har utsetts. Likvidatorerna träder i styrelsens ställe och har till uppgift att genomföra likvidationen.
Lag (2011:894)
.
6 §
Bestämmelserna om styrelse och styrelseledamöter i denna lag, med undantag för 3 kap. 3 § första stycket första meningen, samt i lagen (2004:297) om bank- och finansieringsrörelse och lagen (1995:1559) om årsredovisning i kreditinstitut och värdepappersbolag ska tillämpas på likvidatorerna, om det inte följer något annat av detta kapitel.
Om mandattiden för en huvudman upphör medan sparbanken är i likvidation, ska mandattiden anses vara förlängd till dess att likvidationen avslutas.
Ett uppdrag att vara revisor upphör inte genom att sparbanken går i likvidation. Bestämmelserna om revision i 4 a kap. ska tillämpas under likvidationen. I revisionsberättelsen ska det anges om likvidationen enligt revisorernas mening fördröjs i onödan.
Lag (2014:564)
.
7 §
I fråga om sparbanksstämma under likvidation skall bestämmelserna i denna lag och lagen (2004:297) om bank- och finansieringsrörelse om sparbanksstämma tillämpas, i den mån inte annat följer av detta kapitel.
Lag (2004:304)
.
8 §
När sparbanken har gått i likvidation ska styrelsen genast  redovisa sin förvaltning av sparbankens angelägenheter under  den tid för vilken redovisningshandlingar inte förut har lagts  fram på sparbanksstämma. Redovisningen ska läggas fram på  stämman så snart det kan ske. Bestämmelserna om  årsredovisning, revisionsberättelse och granskningsberättelse  ska tillämpas.
Om tiden även omfattar det föregående räkenskapsåret, ska en  särskild redovisning avges för detta år. I en sparbank som är  moderföretag ska denna särskilda redovisning även omfatta  koncernredovisning.
Lag (2024:351)
.
9 §
Likvidatorerna skall ansöka om kallelse på sparbankens okända borgenärer.
10 §
Likvidatorerna skall så snart det kan ske genom försäljning på offentlig auktion eller på annat lämpligt sätt förvandla sparbankens egendom till pengar, i den mån det behövs för likvidationen, samt betala sparbankens skulder. Sparbankens rörelse får fortsättas, om det behövs för en ändamålsenlig avveckling eller för att de anställda skall få skäligt rådrum för att skaffa sig nya anställningar.
11 §
Likvidatorerna ska för varje räkenskapsår avge en årsredovisning, som ska läggas fram på den ordinarie sparbanksstämman för godkännande. I fråga om likvidatorernas redovisning och dess behandling på stämman tillämpas inte 4 kap. 6 § andra stycket 1 och 2 denna lag. Bestämmelserna i 5 kap. 20, 37-44 och 48 §§ och 6 kap. 2 § första stycket årsredovisningslagen (1995:1554) samt 2 kap. 1 §, 5 kap. 2 §
4 och 6 kap. 3 § lagen (1995:1559) om årsredovisning i kreditinstitut och värdepappersbolag behöver inte heller tillämpas.
En tillgång får inte tas upp i balansräkningen till ett högre värde än den beräknas inbringa efter avdrag för försäljningskostnaderna. Om en tillgång kan beräknas inbringa ett väsentligt högre belopp än det värde som har tagits upp i balansräkningen eller om det för en skuld eller en likvidationskostnad kan beräknas gå åt ett belopp som väsentligt avviker från den redovisade avsättningen eller skulden, ska det beräknade beloppet anges vid tillgångs-
eller skuld- eller avsättningsposten.
Lag (2015:814)
.
12 §
När den i kallelsen på okända borgenärer bestämda anmälningstiden har gått ut och alla kända skulder blivit betalda, skall likvidatorerna, om det finns garantifond eller om det i reglementet har gjorts förbehåll om återbäring av grundfond, ombesörja återbetalning av sådan fond jämte utfäst ränta. Finns såväl garantifond som grundfond får återbäring av grundfonden inte äga rum, förrän garantifonden jämte ränta har återbetalts. Om något skuldbelopp är tvistigt eller inte förfallet till betalning eller av annan orsak inte kan betalas, skall så mycket av sparbankens medel som kan behövas för denna betalning behållas.
13 §
När likvidatorerna har fullgjort sitt uppdrag, skall de så snart det kan ske avge en slutredovisning för sin förvaltning genom en förvaltningsberättelse som avser likvidationen i dess helhet. Till berättelsen skall fogas redovisningshandlingar för hela likvidationstiden. Berättelsen och redovisningshandlingarna skall lämnas till revisorerna. Dessa skall inom en månad därefter avge en revisionsberättelse över slutredovisningen och förvaltningen under likvidationen.
Efter det att revisionsberättelsen lämnats till likvidatorerna skall dessa genast kalla huvudmännen till en sparbanksstämma för granskning av slutredovisningen. Slutredovisningen med bifogade redovisningshandlingar och revisionsberättelsen skall sändas till huvudmännen enligt bestämmelserna i 4 kap. 9 § fjärde stycket samt läggas fram på stämman.
Föreskrifterna i 4 kap. 6 § andra stycket 3 och tredje stycket om beslut på sparbanksstämma om ansvarsfrihet för styrelseledamöterna skall tillämpas på likvidatorerna.
Lag (1992:1614)
.
14 §
När likvidatorerna har lagt fram slutredovisningen är sparbanken upplöst. Detta skall genast anmälas för registrering.
15 §
Om det enligt likvidatorernas slutredovisning finns  ett överskott, ska detta, enligt vad sparbanksstämman  bestämmer, användas för allmännyttiga eller därmed jämförliga  ändamål. Sparbanksstämmans beslut ska underställas  Finansinspektionen, som ska se till att överskottet används i  enlighet med vad sparbanksstämman beslutat.
Om en sparbank i samband med likvidation överlåter sin  rörelse till en annan sparbank, ska överskottet trots vad som  sägs i första stycket gå till den andra sparbanken. Om  överlåtelsen sker till ett bankaktiebolag som tidigare  övertagit en sparbanks rörelse i samband med ombildning  enligt 8 kap., ska överskottet, enligt vad sparbanksstämman  bestämmer, gå till en stiftelse som har uppkommit vid en  sådan ombildning.
Lag (2018:1393)
.
16 §
Om det efter sparbankens upplösning enligt 14 § visar sig att den har tillgångar eller om talan väcks mot sparbanken eller om det av någon annan orsak uppkommer behov av en likvidationsåtgärd, skall likvidationen fortsättas. Detta skall genast anmälas av likvidatorerna för registrering.
17 §
Om en sparbank har trätt i likvidation på grund av sparbanksstämmans beslut, kan stämman sedan revisorerna avgivit yttrande besluta att likvidationen skall upphöra och sparbankens verksamhet återupptas. Ett sådant beslut får dock inte fattas, om det finns anledning till likvidation på grund av denna lag eller reglementet, eller om garantifond eller grundfond har återbetalts under likvidationen.
När beslut enligt första stycket fattas, skall en styrelse samtidigt väljas.
Sparbanksstämmans beslut om likvidationens upphörande och val av styrelse skall likvidatorerna genast anmäla till registreringsmyndigheten för registrering. Beslutet får inte verkställas förrän Finansinspektionen lämnat tillstånd till detta och registrering har skett. Finansinspektionen skall underrätta registreringsmyndigheten om sitt lagakraftvunna beslut.
Om ett likvidationsbeslut som avses i 1 eller 2 § har blivit upphävt genom en dom eller ett beslut som har vunnit laga kraft, skall likvidatorerna genast anmäla detta för registrering samt kalla till sparbanksstämma för val av styrelse.
När likvidationen har upphört enligt denna paragraf, skall 13 §
tillämpas.
Lag (2000:819)
.
Konkurs
18 §
Om en sparbank har försatts i konkurs och denna avslutas utan överskott, är sparbanken upplöst när konkursen avslutas.
Var sparbanken i likvidation när den försattes i konkurs, ska likvidationen fortsättas enligt 16 §, om konkursen avslutas med överskott.
Bevis om tillskott till garantifond eller till grundfond, som ska återbäras, medför rätt till utdelning först efter övriga fordringar i konkursen, inklusive fordringar på grund av sparbankens förlagsupplåning. I fråga om den inbördes förmånsrätten mellan dessa fondmedel ska 12 § gälla.
Lag (2011:894)
.
19 §
/Upphör att gälla U:2026-07-01/
Om en sparbank försätts i konkurs, skall tingsrätten sända en underrättelse om beslutet till registreringsmyndigheten för registrering.
Under konkursen företräds sparbanken som konkursgäldenär av den styrelse eller de likvidatorer som finns vid konkursens början. Även under konkursen gäller dock bestämmelserna i denna lag om rätt att avgå, om entledigande och om nytillsättning.
När en konkurs har avslutats skall tingsrätten genast för registrering underrätta registreringsmyndigheten samt ange om överskott finns eller inte. Tingsrätten skall även för registrering underrätta registreringsmyndigheten när en överrätt genom beslut som vunnit laga kraft har upphävt ett beslut att försätta sparbanken i konkurs.
Lag (2000:819)
.
19 §
/Träder i kraft I:2026-07-01/
Om en sparbank försätts i konkurs, ska tingsrätten skicka  en underrättelse om beslutet till registreringsmyndigheten för  registrering.
Under konkursen företräds sparbanken som konkursgäldenär av  den styrelse eller de likvidatorer som finns vid konkursens  början. Även under konkursen gäller dock bestämmelserna i  denna lag om rätt att avgå, om entledigande och om  nytillsättning.
När en konkurs har avslutats ska tillsynsmyndigheten i  konkurser genast för registrering underrätta  registreringsmyndigheten och ange om det finns något  överskott.
Tingsrätten ska för registrering underrätta  registreringsmyndigheten när en högre rätt genom ett beslut  som har fått laga kraft har upphävt ett beslut att försätta  sparbanken i konkurs.
Lag (2025:799)
.
Överklagande av Bolagsverkets beslut om likvidation
20 §
Bolagsverkets beslut i ett ärende enligt 2 § första stycket får överklagas till tingsrätten i den ort där sparbankens styrelse har sitt säte. Överklagandet ska ges in till Bolagsverket inom tre veckor från dagen för beslutet.
Vid ett överklagande gäller lagen (1996:242) om domstolsärenden.
Lag (2011:894)
.
7 kap. Fusion och inlösen av aktier i dotterbolag
Fusion genom absorption
1 §
Enligt ett avtal om fusion kan en sparbank (den överlåtande sparbanken) gå upp i en annan sparbank (den övertagande sparbanken). En sådan fusion innebär att den överlåtande sparbanken upplöses utan likvidation samt att dess tillgångar och skulder övertas av den övertagande sparbanken. Avtalet skall för att bli giltigt godkännas av sparbanksstämman i den överlåtande sparbanken. Fusion kan ske, trots att den överlåtande sparbanken har trätt i likvidation. I ett sådant fall skall likvidationen avslutas när tillstånd till fusionen enligt 5 § har registrerats.
Fusion får ske endast om sparbankerna har samma redovisningsvaluta.
Följande handlingar skall sändas till huvudmännen i den överlåtande sparbanken senast en vecka före den sparbanksstämma vid vilken frågan om godkännande av fusionsavtalet skall behandlas samt läggas fram på stämman:
1. förslag till sparbanksstämmans beslut,
2. fusionsavtalet,
3. en redogörelse av styrelsen för de omständigheter som kan vara av vikt vid bedömningen av förslagets lämplighet för sparbanken och insättarna, samt
4. ett yttrande av revisorerna över styrelsens redogörelse enligt 3.
Om årsredovisningen inte skall behandlas på stämman, skall följande handlingar sändas till huvudmännen samt läggas fram på stämman:
1. avskrift av den senaste årsredovisningen, försedd med anteckning om sparbanksstämmans beslut om sparbankens vinst eller förlust, samt avskrift av revisionsberättelsen för det år årsredovisningen avser,
2. en av styrelsen undertecknad redogörelse för händelser av väsentlig betydelse för sparbankens ställning vilka har inträffat efter det att årsredovisningen har avgetts, samt
3. ett av revisorerna avgivet yttrande över redogörelsen.
Lag (2000:39)
.
Fusion genom kombination
2 §
Enligt ett avtal om fusion kan två eller flera sparbanker
(de överlåtande sparbankerna) förenas genom att bilda en ny sparbank (den övertagande sparbanken). En sådan fusion innebär att de överlåtande sparbankerna upplöses utan likvidation samt att den övertagande sparbanken övertar deras tillgångar och skulder. Avtalet skall för att bli giltigt godkännas av sparbanksstämman i varje överlåtande sparbank. Bestämmelsen i 1 §
första stycket fjärde meningen skall därvid tillämpas.
Fusion får ske endast om sparbankerna har samma redovisningsvaluta.
De handlingar som anges i 1 § tredje och fjärde styckena skall upprättas för varje överlåtande sparbank. De skall sändas till huvudmännen i de överlåtande sparbankerna senast en vecka före sparbanksstämma vid vilken frågan om godkännande av fusionsavtalet skall behandlas samt läggas fram på stämmorna.
Fusionsavtalet skall innehålla ett förslag till reglemente för den övertagande sparbanken. Om sparbanksstämmorna i de överlåtande sparbankerna godkänner avtalet, skall de genast se till att huvudmän, styrelse och revisorer utses i den nya sparbanken.
Lag (2000:39)
.
Fusionsförfarandet
3 §
Ett beslut om godkännande av fusionsavtal är giltigt endast om det på stämman har biträtts av samtliga närvarande huvudmän, som skall utgöra nio tiondelar av hela antalet huvudmän, eller om det har fattats på två på varandra följande sparbanksstämmor och på den senare stämman biträtts av minst två tredjedelar av de vid stämman närvarande huvudmännen. I reglementet får föreskrivas villkor som går längre.
4 §
När fusionsavtalet har godkänts av sparbanksstämman skall det anmälas av den överlåtande sparbanken för registrering. Om detta inte har skett inom fyra månader från stämmans beslut eller om registreringsmyndigheten genom lagakraftvunnet beslut har avskrivit en sådan anmälan eller vägrat registrering av avtalet, har frågan om fusion fallit.
Hinder mot registrering möter, om prövning av fusionen pågår eller om fusionen har förbjudits enligt konkurrenslagen
(2008:579) eller rättsakter, avtal eller andra beslut som följer av Sveriges anslutning till Europeiska unionen.
Lag (2008:595)
.
5 §
Senast två månader efter det att avtalet om fusion har registrerats ska såväl överlåtande som övertagande sparbank ansöka om tillstånd att verkställa avtalet. Frågor om sådant tillstånd prövas av Finansinspektionen. Vid fusion enligt 2 §
ska sparbankerna dessutom ansöka om tillstånd att driva bankrörelse och godkännande av reglementet för den övertagande sparbanken enligt 3 kap. lagen (2004:297) om bank- och finansieringsrörelse.
Vid behandlingen av en ansökan om tillstånd att verkställa avtalet om fusion prövas om fusionen kan anses förenlig med deras intressen, som är insättare i eller i övrigt har fordringar på de av fusionen berörda sparbankerna, samt om fusionen framstår som ändamålsenlig från allmän synpunkt.
Finansinspektionen ska underrätta registreringsmyndigheten om ansökningar enligt första stycket och om lagakraftvunna beslut som meddelats med anledning av sådana ansökningar.
Lag (2013:451)
.
6 §
Om en pensionsstiftelse eller en personalstiftelse hör till den överlåtande sparbanken, gäller om stiftelsens överförande till den övertagande sparbanken bestämmelserna i lagen (1967:531) om tryggande av pensionsutfästelse m. m.
7 §
Inom två månader från dagen för beslutet om tillstånd till fusion skall styrelserna i såväl överlåtande som övertagande sparbank till registreringsmyndigheten för registrering anmäla att fusionen verkställts enligt fusionsavtalet samt, vid fusion enligt 2 §, att den övertagande sparbanken bildats och att huvudmän, styrelse och revisorer utsetts för denna.
När fusionstillstånd enligt 5 § och anmälan enligt första stycket har registrerats, är överlåtande sparbank upplöst och dess tillgångar och skulder övergår till den övertagande sparbanken.
Har inte ansökan om fusionstillstånd gjorts inom den i 5 §
föreskrivna tiden eller har ansökan avslagits, skall registreringsmyndigheten förklara att frågan om fusion har fallit.
Detsamma gäller om sparbankerna inte har gjort anmälan enligt första stycket inom den föreskrivna tiden eller registreringsmyndigheten genom lagakraftägande beslut avskrivit sådan anmälan eller vägrat registrering.
Lag (2000:819)
.
8 §
Om en sparbank äger samtliga aktier i ett dotterbolag, kan sparbankens och bolagets styrelser träffa ett fusionsavtal som innebär att dotterbolaget skall gå upp i sparbanken.
Styrelserna skall anmäla avtalet för registrering hos registreringsmyndigheten. Därvid gäller 5-7 §§ i tillämpliga delar.
Fusion får ske endast om sparbanken och bolaget har samma redovisningsvaluta.
Dotterbolaget är upplöst när beslutet om tillstånd enligt 5 §
har registrerats. Registreringsmyndigheten skall registrera tillståndet även i aktiebolagsregistret.
Fusion enligt första stycket får ske utan hinder av att det i dotterbolaget finns sådan egendom som sparbanken inte får förvärva. Sådan egendom måste avyttras senast ett år från registreringen. Om särskilda skäl föreligger, kan Finansinspektionen förlänga denna frist.
Lag (2000:819)
.
Inlösen av aktier i dotterbolag
9 §
Har upphävts genom
lag (2005:908)
.
10 §
Har upphävts genom
lag (2005:908)
.
11 §
Har upphävts genom
lag (2005:908)
.
12 §
Har upphävts genom
lag (2005:908)
.
13 §
Har upphävts genom
lag (2005:908)
.
8 kap. Ombildning till bankaktiebolag
1 §
Sparbanksstämman kan besluta att sparbanken skall upplösas utan likvidation för ombildning till bankaktiebolag.
En sådan ombildning skall gå till på följande sätt. Sparbanken överlåter sin rörelse till ett bankaktiebolag. Som ersättning får sparbanken aktier i bankaktiebolaget. Sparbanken överlämnar utan ersättning aktierna till en stiftelse, som har bildats av en eller flera sparbanker och vars huvudsakliga ändamål är att främja sparsamhet i Sverige på det sätt som framgår närmare av stiftelseförordnandet.
Lag (1991:371)
.
2 §
Följande handlingar skall dels sändas till huvudmännen i sparbanken senast en vecka före den sparbanksstämma vid vilken frågan om ombildning till bankaktiebolag skall behandlas, dels läggas fram på stämman:
1. de i 7 kap. 1 § andra och tredje styckena angivna handlingarna med undantag för fusionsavtal,
2. bankaktiebolagets bolagsordning, och
3. stiftelseförordnandet för den stiftelse som aktierna i bankaktiebolaget skall överlämnas till.
Om sparbanken skall bilda bankaktiebolaget och stiftelsen, skall i stället för de i första stycket 2 och 3 angivna handlingarna förslag till bolagsordning och stiftelseförordnande sändas till huvudmännen och läggas fram på stämman.
Lag (1991:371)
.
3 §
Ett beslut om ombildning som avses i 1 § är giltigt endast om det på stämman har fått stöd av samtliga närvarande huvudmän, som skall utgöra nio tiondelar av hela antalet huvudmän, eller om det har fattats på två på varandra följande sparbanksstämmor och på den senare stämman fått stöd av minst två tredjedelar av de vid stämman närvarande huvudmännen.
Reglementet får innehålla villkor som går längre.
Lag (1991:371)
.
4 §
I en sådan stiftelse som avses i 1 § andra stycket får  förutom styrelsen finnas huvudmän till det antal och med de  uppgifter som framgår av stiftelseförordnandet. Bestämmelserna  i 4 kap. 3 § om kommunfullmäktiges och regionfullmäktiges val  av huvudmän i sparbanker gäller också huvudmän i en sådan  stiftelse.
Lag (2019:861)
.
5 §
Sparbanken skall inom fyra månader från stämmans beslut enligt 1 § första stycket anmäla beslutet till registreringsmyndigheten för registrering. Frågan om ombildning har fallit om anmälan inte gjorts inom föreskriven tid eller om registreringsmyndigheten genom beslut som vunnit laga kraft har avskrivit en sådan anmälan eller vägrat registrering av beslutet.
Beslutet får inte registreras om prövning av ombildningen pågår eller om ombildningen har förbjudits enligt konkurrenslagen
(2008:579) eller rättsakter, avtal eller andra beslut som följer av Sveriges anslutning till Europeiska unionen.
Lag (2008:595)
.
6 §
Senast två månader efter det att beslutet om ombildning har registrerats ska sparbanken ansöka om tillstånd att verkställa ombildningen. Om sparbanken ska bilda den stiftelse som aktierna i bankaktiebolaget ska överlämnas till, ska sparbanken inom samma tid ansöka om godkännande av stiftelseförordnandet. Frågor om sådant tillstånd och sådant godkännande prövas av Finansinspektionen.
Vid behandlingen av en ansökan om tillstånd att verkställa ombildning prövas om ombildningen kan anses förenlig med insättarnas och fordringsägarnas intressen samt om ombildningen framstår som ändamålsenlig från allmän synpunkt.
Finansinspektionen ska underrätta registreringsmyndigheten om ansökningar enligt första stycket och om lagakraftvunna beslut som meddelats med anledning av sådana ansökningar.
Lag (2013:451)
.
7 §
Inom två månader från dagen för beslutet om tillstånd till ombildningen skall styrelserna i sparbanken, stiftelsen och bankaktiebolaget till registreringsmyndigheten för registrering anmäla att ombildningen verkställts. När anmälan har registrerats, är sparbanken upplöst.
Lag (2000:819)
.
8 §
Har inte ansökan om tillstånd till ombildning gjorts inom den i 6 § föreskrivna tiden eller har ansökan avslagits, skall registreringsmyndigheten förklara att frågan om ombildning har fallit. Detsamma gäller om anmälan enligt 7 § inte har gjorts eller registreringsmyndigheten genom beslut som vunnit laga kraft har avskrivit en sådan anmälan eller vägrat registrering.
Lag (2000:819)
.
9 §
Om en pensionsstiftelse eller personalstiftelse hör till den sparbank som skall ombildas, gäller för stiftelsens överförande till bankaktiebolaget bestämmelserna i lagen (1967:531) om tryggande av pensionsutfästelse m. m.
Lag (1991:371)
.
9 kap. Skadestånd m.m.
Stiftares, huvudmans, styrelseledamots och delegats skadeståndsansvar
1 §
En stiftare, huvudman, styrelseledamot eller delegat, som  när han eller hon fullgör sitt uppdrag uppsåtligen eller av  oaktsamhet skadar en sparbank, ska ersätta skadan. Detsamma  gäller när skadan tillfogas någon annan genom överträdelse av  denna lag, Europaparlamentets och rådets förordning (EU)  nr 575/2013 av den 26 juni 2013 om tillsynskrav för  kreditinstitut och om ändring av förordning (EU) nr 648/2012,  lagen (2014:968) om särskild tillsyn över kreditinstitut och  värdepappersbolag, lagen (2014:966) om kapitalbuffertar,  tillämplig lag om årsredovisning, lagen (2004:297) om bank-  och finansieringsrörelse eller bankens reglemente.
Lag (2021:485)
.
Revisors, lekmannarevisors och granskares skadeståndsansvar
2 §
En revisor, en lekmannarevisor eller en granskare i en  sparbank är ersättningsskyldig enligt de grunder som anges i 
1 §. Han eller hon ska även ersätta skada som uppsåtligen  eller av oaktsamhet vållas av en medhjälpare. I de fall som  avses i 4 a kap. 21 § första stycket 3 och 4 b kap. 19 §  andra stycket denna lag samt 4 kap. 3 och 6 §§ lagen 
(2017:630) om åtgärder mot penningtvätt och finansiering av  terrorism svarar dock revisorn, lekmannarevisorn eller  granskaren endast för skada på grund av oriktiga uppgifter  som han eller hon eller en medhjälpare har haft skälig  anledning att anta var oriktiga.
Om ett registrerat revisionsbolag är revisor eller granskare,  är det detta bolag och den för revisionen eller granskningen  huvudansvarige som är ersättningsskyldiga.
Lag (2017:632)
.
Jämkning
3 §
Om någon är ersättningsskyldig enligt 1 eller 2 §, kan skadeståndet jämkas efter vad som är skäligt med hänsyn till handlingens art, skadans storlek och omständigheterna i övrigt.
Lag (2004:304)
.
Gemensamt skadeståndsansvar
4 §
Om flera skall ersätta samma skada, svarar de solidariskt för skadeståndet i den utsträckning skadeståndsskyldigheten inte har jämkats för någon av dem enligt 3 §. Vad någon av dem har betalat i skadestånd får krävas tillbaka från de andra efter vad som är skäligt med hänsyn till omständigheterna.
Lag (2004:304)
.
Talan om skadestånd till sparbanken
5 §
Talan om skadestånd till en sparbank enligt 1 eller 2 § får väckas om majoriteten eller en minoritet bestående av minst en tredjedel av samtliga huvudmän vid sparbanksstämma har biträtt ett förslag om att väcka skadeståndstalan eller har röstat mot ett förslag om att bevilja någon styrelseledamot ansvarsfrihet.
En uppgörelse om skadeståndsskyldighet till sparbanken får träffas bara av sparbanksstämman och bara under förutsättning att inte en tiondel av samtliga huvudmän röstar mot förslaget om uppgörelse. Talan mot en delegat om skadestånd till sparbanken får trots vad som nu sagts väckas av styrelsen.
Lag (2004:304)
.
Tid för väckande av talan
6 §
Talan för sparbankens räkning mot en styrelseledamot om  skadestånd på grund av ett beslut eller en åtgärd under ett  räkenskapsår ska väckas senast ett år från det att  årsredovisningen, revisionsberättelsen och  granskningsberättelsen för räkenskapsåret lades fram på  sparbanksstämman.
Lag (2024:351)
.
7 §
Om sparbanksstämman har beslutat att bevilja ansvarsfrihet  eller att inte föra skadeståndstalan utan att minst det antal  huvudmän som anges i 5 § röstat mot det eller har tiden för  talan gått ut enligt 6 §, får talan enligt 5 § ändå väckas, om  det i årsredovisningen, i revisionsberättelsen eller i  granskningsberättelsen eller på något annat sätt inte har  lämnats i väsentliga hänseenden riktiga och fullständiga  uppgifter till sparbanksstämman om det beslut eller den åtgärd  som talan grundas på.
Lag (2024:351)
.
8 §
Styrelsen får trots bestämmelserna i 5-7 §§ föra en skadeståndstalan som grundas på brott.
Lag (2004:304)
.
9 §
Talan för sparbankens räkning enligt 1 eller 2 § som inte  grundas på brott, får inte väckas mot
1. en styrelseledamot sedan fem år förflutit från utgången av  det räkenskapsår då beslut eller åtgärder, som talan grundas  på, fattades eller vidtogs,
2. en delegat sedan tre år förflutit från utgången av det  räkenskapsår då beslut eller åtgärder, som talan grundas på,  fattades eller vidtogs,
3. en revisor sedan fem år förflutit från utgången av det  räkenskapsår som revisionsberättelsen eller  granskningsberättelsen avser,
4. en lekmannarevisor sedan fem år förflutit från utgången av  det räkenskapsår som granskningsrapporten avser,
5. en granskare sedan fem år förflutit från den dag när  yttrandet över den särskilda granskningen lades fram på  stämman,
6. en stiftare sedan fem år förflutit från det beslutet om  bankens bildande fattades på konstituerande stämma, samt
7. en huvudman sedan två år förflutit från beslut eller  åtgärder som talan grundas på.
Lag (2024:351)
.
Konkursbos talerätt
10 §
Om banken har försatts i konkurs efter en ansökan som  gjorts innan den tid som anges i 9 § har gått ut, får  konkursboet föra talan enligt 1 eller 2 § trots att frihet  från skadeståndsansvar har inträtt enligt 5-7 §§. Efter  utgången av den tid som anges i 9 § får en sådan talan dock  inte väckas senare än sex månader från konkursbeslutet.
Lag (2021:540)
.
Finansinspektionens talerätt
11 §
Har en sparbank i fall som avses i 1 eller 2 § tillfogats skada, får Finansinspektionen föra talan mot den ersättningsskyldige, om inte bestämmelserna i 5-7 och 9 §§
utgör hinder för sådan talan.
Lag (2004:304)
.
10 kap. Sparbankens företagsnamn
1 §
En sparbanks företagsnamn ska innehålla ordet  sparbank.
Företagsnamnet ska registreras i bankregistret.
Om företagsnamnet ska registreras på två eller flera språk,  ska varje lydelse anges i bankens reglemente.
Lag (2018:1663)
.
2 §
En sparbanks företagsnamn ska tydligt skilja sig från  andra ännu bestående företagsnamn som är införda i  bankregistret samt från benämningar på utländska bankföretag,  som är allmänt kända i Sverige.
För registrering av företagsnamn gäller i övrigt vad som  föreskrivs i lagen (2018:1653) om företagsnamn.
Lag (2018:1663)
.
3 §
En sparbanks styrelse kan anta ett särskilt  företagsnamn. Bestämmelsen i 1 § andra stycket och 2 § om  företagsnamn gäller även för ett särskilt företagsnamn. Ordet  bank eller sparbank får bara användas i ett särskilt  företagsnamn för bankverksamhet.
Lag (2018:1663)
.
4 §
Skriftliga handlingar som utfärdas för en sparbank  bör undertecknas med bankens företagsnamn. Om styrelsen eller  någon annan ställföreträdare för banken har utfärdat en  handling utan firmateckning och det inte framgår av dess  innehåll att den utfärdats på bankens vägnar, är de som  undertecknat handlingen solidariskt ansvariga för  förpliktelse enligt handlingen såsom för egen skuld. Detta  gäller dock inte om det av omständigheterna vid handlingens  tillkomst framgick att den utfärdades för banken och den till  vilken handlingen ställts av banken får ett behörigen  undertecknat godkännande av handlingen utan oskäligt dröjsmål  efter det att detta begärts eller personlig ansvarighet  gjorts gällande mot undertecknarna.
Lag (2018:1663)
.
5 §
I lagen (2018:1653) om företagsnamn finns bestämmelser  om förbud mot användning av ett företagsnamn och om  hävning av en registrering av ett företagsnamn.
Lag (2018:1663)
.
11 kap. Registrering m.m.
1 §
/Upphör att gälla U:2026-07-01/
Registreringsmyndigheten skall utan dröjsmål kungöra i Post- och Inrikes Tidningar vad som för sparbanker införs i bankregistret med undantag för registrering av underrättelse enligt
1. 2 kap. 14 § om dagen för kungörelse om rörelsens öppnande,
2. 6 kap. 19 § från tingsrätten om att banken blivit försatt i konkurs, att beslut om konkurs upphävts eller att konkurs avslutats, och
3. 7 kap. 5 § om fusionstillstånd.
En kungörelse som avser ändring i ett förhållande som tidigare har införts i registret skall bara ange ändringens art.
Lag (2004:304)
.
1 §
/Träder i kraft I:2026-07-01/
Registreringsmyndigheten ska så snart som möjligt kungöra  i Post- och Inrikes Tidningar det som för sparbanker införs i  bankregistret med undantag för registrering av underrättelse  enligt
1. 2 kap. 14 § om dagen för kungörelse om rörelsens öppnande,
2. 6 kap. 19 § om att banken har blivit försatt i konkurs, att  ett beslut om konkurs har upphävts eller att en konkurs har  avslutats, och
3. 7 kap. 5 § om fusionstillstånd.
En kungörelse som avser ändring i ett förhållande som tidigare  har införts i registret ska bara ange ändringens art.
Lag (2025:799)
.
2 §
Det som för sparbanker blivit infört i bankregistret skall anses ha kommit till tredje mans kännedom, om det har kungjorts i Post- och Inrikes Tidningar enligt 1 § och det inte av omständigheterna framgår att tredje man varken kände till eller borde ha känt till det som kungjorts.
Lag (2004:304)
.
3 §
Om en sökande vid anmälan för registrering inte har följt vad som är föreskrivet om anmälan, ska Finansinspektionen förelägga sökanden att inom viss tid yttra sig eller göra rättelse. Detsamma gäller om registreringsmyndigheten finner att ett beslut, som anmäls för registrering och för vars giltighet Finansinspektionens godkännande inte krävs, eller en handling som bifogas anmälan
1.  inte har kommit till i behörig ordning,
2.  till sitt innehåll strider mot denna lag eller annan författning eller reglementet, eller
3. i något viktigare hänseende har en otydlig eller vilseledande avfattning.
Om föreläggandet inte följs, ska ärendet om registrering skrivas av. En upplysning om denna påföljd ska tas in i föreläggandet. Om yttrande har lämnats men det fortfarande finns hinder för registrering, ska sökanden ges tillfälle att yttra sig över hindret. Finns hindret ändå kvar ska registrering vägras, om det inte finns anledning att ge sökanden ett nytt föreläggande.
Bestämmelserna i första stycket hindrar inte registrering av ett beslut av stämman, om rätten till talan mot beslutet har gått förlorad enligt 4 kap. 17 § andra stycket.
Lag (2013:451)
.
4 §
Registreringsmyndigheten skall genast skriftligen underrätta sparbanken när myndigheten förklarat att en fråga om
1. fusion har fallit enligt 7 kap. 7 § tredje stycket, eller
2. sparbankens ombildning till bankaktiebolag har fallit enligt 8 kap. 8 §.
Lag (2004:304)
.
5 §
I lagen (2018:1653) om företagsnamn finns  bestämmelser om avregistrering av ett företagsnamn sedan en  dom om hävning av registreringen av företagsnamnet har fått  laga kraft.
Lag (2018:1663)
.
6 §
Ett beslut av registreringsmyndigheten att skriva av  en anmälan om registrering eller att vägra registrering  enligt 3 § andra stycket får överklagas till allmän  förvaltningsdomstol. Detsamma gäller beslut enligt 7 kap. 7 §  tredje stycket och 8 kap. 8 §. Ett beslut av  registreringsmyndigheten att vägra registrering av ett  företagsnamn överklagas dock till Patent- och  marknadsdomstolen. Ett överklagande ska ha kommit in inom två  månader från dagen för beslutet.
Prövningstillstånd krävs vid överklagande till kammarrätten.
Lag (2018:1663)
.
7 §
Regeringen eller den myndighet som regeringen bestämmer får meddela föreskrifter om avgifter för handläggning av ärenden om likvidation enligt denna lag.
Lag (2011:894)
.
12 kap. Har upphävts genom
lag (2013:431)
.
Övergångsbestämmelser
1987:619
Föreskrifter om ikraftträdande av denna lag meddelas i lagen (1987:621)
om införande av ny banklagstiftning.
1992:1635
Regeringen föreskriver att lagen (1992:1614) om ändring i sparbankslagen
(1987:619) skall träda i kraft den 1 januari 1993 såvitt avser 2 kap. 3, 4 och 14 §§, 3 kap. 4, 6 och 7 §§, 4 kap. 17 §, 6 kap. 2 § tredje stycket, 3--5, 15, 17 och 19 §§, 7 kap. 4, 7 och 8 §§ samt 8 kap. 5, 7 och 8 §§.
1995:1562
1. Denna lag träder i kraft den 1 januari 1996.
2. I fråga om förhållanden som avser ett räkenskapsår vilket har inletts före ikraftträdandet tillämpas äldre bestämmelser.
1995:1622
1. Denna lag träder i kraft den 1 januari 1996.
2. I fråga om förhållanden som avser ett räkenskapsår vilket har inletts före ikraftträdandet tillämpas äldre bestämmelser.
1999:223
1. Denna lag träder i kraft den 1 maj 1999.
2. Beträffande ansökningar som vid utgången av april månad 1999 har kommit in till regeringen eller, i förekommande fall, Finansinspektionen skall frågan, huruvida det är regeringen eller Finansinspektionen som skall pröva ansökningen, avgöras enligt äldre bestämmelser.
1999:1093
Denna lag träder i kraft den 1 januari 2000 och tillämpas första gången för det räkenskapsår som inleds närmast efter den 31 december 1999.
2000:819
1. Denna lag träder i kraft den 1 januari 2002.
2. Registreringsärenden, som har kommit in till Finansinspektionen men i vilka inspektionen inte har fattat beslut före ikraftträdandet, skall överlämnas till Patent- och registreringsverket för fortsatt handläggning.
2005:908
Har inlösen av aktier enligt 7 kap. 9 § påkallats före utgången av år 2005, gäller äldre bestämmelser om förutsättningar för inlösen, om bestämmande av lösenbelopp och om förfarandet.
2006:404
1. Denna lag träder i kraft den 1 januari 2007.
2. Äldre bestämmelser gäller om det yrkesmässiga biträde som annars skulle föranleda jäv för en revisor eller en lekmannarevisor avser ett räkenskapsår som har inletts före den 1 januari 2007.
2008:595
1. Denna lag träder i kraft den 1 november 2008.
2. Äldre bestämmelser gäller i fråga om fusioner och ombildningar som vid ikraftträdandet prövas enligt konkurrenslagen (1993:20) eller som förbjudits enligt den lagen.
2009:570
1. Denna lag träder i kraft den 1 juli 2009.
2. Bestämmelserna i 3 kap. 3 a § tillämpas inte om den som har varit revisor har utsetts till den nya befattningen före ikraftträdandet.
3. Bestämmelserna i 3 kap. 4 a § första stycket tredje meningen och andra stycket 2 tillämpas inte förrän efter den första ordinarie sparbanksstämma som hålls efter ikraftträdandet.
4. För ett uppdrag som revisor som innehas vid ikraftträdandet räknas den tid som anges i 4 a kap. 1 a §
första stycket från den första ordinarie sparbanksstämma som hålls efter ikraftträdandet.
2010:839
1. Denna lag träder i kraft den 1 november 2010.
2. Ett revisorsuppdrag som har getts före ikraftträdandet består till utgången av mandattiden, om inte uppdraget upphör i förtid enligt 4 a kap. 6 § eller hinder som avses i 4 a kap. 7 § uppkommer.
2010:1949
1. Denna lag träder i kraft den 1 april 2011.
2. Äldre bestämmelser gäller om en handling har skickats eller lämnats före den 1 april 2011.
2011:894
1. Denna lag träder i kraft den 1 oktober 2011.
2. Äldre föreskrifter gäller om en ansökan om likvidation har kommit in till tingsrätten före ikraftträdandet eller om en sparbank har försatts i konkurs och denna avslutats före ikraftträdandet.
2011:1326
1. Denna lag träder i kraft den 1 januari 2012.
2. Äldre bestämmelser gäller fortfarande i fråga om skyldighet att göra skatteavdrag eller lämna skattedeklaration enligt skattebetalningslagen (1997:483).
2013:163
1. Denna lag träder i kraft den 25 april 2013.
2. Äldre bestämmelser gäller för ärenden som har kommit in till Bolagsverket före ikraftträdandet.
2013:451
1. Denna lag träder i kraft den 15 juli 2013.
2. Äldre bestämmelser gäller för ärenden som har kommit in till Finansinspektionen före ikraftträdandet.
2015:814
1. Denna lag träder i kraft den 1 januari 2016.
2. Lagen tillämpas första gången för det räkenskapsår som inleds närmast efter den 31 december 2015.
2016:205
1. Denna lag träder i kraft den 1 september 2016.
2. Äldre bestämmelser gäller fortfarande för mål som har  inletts i allmän förvaltningsdomstol före ikraftträdandet.
2016:434
1. Denna lag träder i kraft den 17 juni 2016.
2. Om en sparbank vid ikraftträdandet inte har överlåtbara  värdepapper upptagna till handel på en reglerad marknad,  tillämpas bestämmelserna om redovisningskompetens eller  revisionskompetens i 3 kap. 4 a § första stycket tredje  meningen och andra stycket 2 först efter den första ordinarie  sparbanksstämma som hålls efter den 16 juni 2016.
3. Bestämmelserna i 4 a kap. 1 c § tillämpas även på villkor  och begränsningar som har avtalats respektive beslutats före  ikraftträdandet.
4. Bestämmelserna om revisionsberättelse och koncernrevision  i de nya 4 a kap. 12 a, 13 a, 16 a och 16 b §§ och i 4 a kap. 
12 b och 17 §§ i den nya lydelsen tillämpas första gången för  det räkenskapsår som inleds närmast efter den 16 juni 2016.
2016:950
1. Denna lag träder i kraft den 1 december 2016.
2. Lagen tillämpas första gången för det räkenskapsår som  inleds närmast efter den 31 december 2016.
2021:540
1. Denna lag träder i kraft den 1 juli 2021.
2. Den äldre lydelsen av 9 kap. 10 § gäller fortfarande när en  bank har försatts i konkurs före ikraftträdandet.
2024:351
1. Denna lag träder i kraft den 1 juli 2024.
2. Den äldre lydelsen av 4 a kap. 13 § gäller till dess den  granskade sparbanken är skyldig att upprätta en  hållbarhetsrapport enligt lagen (1995:1559) om årsredovisning  i kreditinstitut och värdepappersbolag i dess lydelse efter  den 30 juni 2024.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.