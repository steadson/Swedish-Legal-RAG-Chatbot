Title: Fiskelag (1993:787)
SFS Number: Svensk författningssamling 1993:787
URL: https://www.riksdagen.se/sv/dokument-och-lagar/dokument/svensk-forfattningssamling/fiskelag-1993787_sfs-1993-787/
Source Link: http://rkrattsbaser.gov.se/sfst?bet=1993:787
Amendment Register Link: http://rkrattsbaser.gov.se/sfsr?bet=1993:787
Ministry/Authority: Landsbygds- och infrastrukturdepartementet RSL
Issued: 1993-06-10
Metadata: {"Utfärdad": "1993-06-10", "Ändrad": "t.o.m. SFS 2025:766"}

==================================================

Fiskelag (1993:787)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1993:787
Departement/myndighet
:   
Landsbygds- och infrastrukturdepartementet RSL
Utfärdad
:   
1993-06-10
Ändrad
:   
t.o.m. SFS 2025:766
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
Övergångsbestämmelser
Lagens tillämpningsområde
1 §
Denna lag gäller rätten till fiske samt fisket inom Sveriges sjöterritorium och inom Sveriges ekonomiska zon. I de fall som anges särskilt gäller lagen även svenskt havsfiske utanför den ekonomiska zonen.
Bestämmelser om den ekonomiska zonen finns i lagen (1992:1140)
om Sveriges ekonomiska zon.
2 §
Vad som föreskrivs i denna lag om fiske i allmänt vatten gäller även fiske i den ekonomiska zonen med de begränsningar som föranleds av lagen (1966:314) om kontinentalsockeln.
Vad som menas med allmänt och enskilt vatten framgår av lagen
(1950:595) om gräns mot allmänt vattenområde.
3 §
I denna lag avses med Torneälvens fiskeområde
1. Könkämäälven och Muonioälven samt den del av Torneälven och de sjöar i vilka riksgränsen mellan Sverige och Finland löper (gränsälvarna),
2. de vattendrag som är sidogrenar till gränsälvarna, dock inte biflöden,
3. Torneälvens mynningsgrenar, och
4. den del av Bottenviken som ligger norr om och inom en linje från Haparanda hamn över Skomakarens nordostligaste punkt, Ylikaris ostligaste punkt, Sarvenkatajas nordligaste punkt och därifrån i rakt ostlig riktning till riksgränsen samt därifrån söderut längs riksgränsen till Torneå och Kemi kommungräns och vidare i nordostlig riktning längs kommungränsen till fastlandet. Regeringen meddelar föreskrifter om koordinater för de brytningspunkter som avgränsar fiskeområdet.
Med älvområdet avses den del av Torneälvens fiskeområde som ligger norr om älvmynningen, bestämd som en rät linje dragen mellan spetsen av Hellälä norra udde på den finska sidan och udden Virtakari på den svenska sidan samt norr om en rät linje dragen genom sydspetsen på Oxö och Palosaari. Med havsområdet avses den del av fiskeområdet som ligger söder om denna linje.
Denna lag ska inte tillämpas i den mån den strider mot föreskrifter som har meddelats med stöd av 7 eller 8 kap.
miljöbalken.
Bestämmelser om att tillstånd krävs för vissa verksamheter och åtgärder finns i 7 kap. 28 a-29 b §§ miljöbalken.
Om samernas rätt till fiske i vissa delar av landet och om fiskevårdsområden gäller särskilda bestämmelser.
Lag (2010:901)
.
Definitioner
Fisk och fiske
4 §
Vad som i lagen sägs om fisk gäller även vattenlevande blötdjur och vattenlevande kräftdjur.
5 §
Med fiske avses verksamhet som syftar till att fånga eller döda fritt levande fisk.
6 §
Har upphävts genom
lag (2014:1026)
.
Fasta och rörliga redskap och handredskap
7 §
Med fast redskap menas
1. fiskebyggnad, och
2. fiskeredskap med ledarm, om redskapet är fastsatt vid bottnen eller stranden och avses stå kvar i mer än två dygn i följd.
Med rörligt redskap avses fiskeredskap som inte är fast redskap.
Med handredskap avses spö, pilk och liknande rörligt redskap som är utrustat med lina och högst tio krokar.
I Torneälvens fiskeområde avses med
1. fast redskap: redskap med ledarm, såsom laxfälla och storryssja, avsett att användas på samma ställe under minst två dygn,
2. småryssja: en till bottnen nedtyngd ryssja med en båghöjd lägre än 1,0 meter och där ingen del är högre än 1,5 meter,
3. förankrade nät: nät som med ankare, tyngder eller sin egen vikt sätts på eller förankras vid eller ovanför bottnen och som inte driver med vattnet,
4. flytnät: nät som driver med strömmen,
5. kullenät (kolknot): not som är fäst vid båt,
6. drag: konstgjorda beten, wobbler, flugor eller därmed jämförbara lockmedel som är försedda med krokar och som med sina rörelser, färger eller former lockar fisken att hugga,
7. handredskap: spö, pilk eller liknande rörligt redskap som är utrustat med lina och drag eller krok, samt
8. naturliga beten: levande eller avlivade beten och luktpreparat.
Lag (2010:901)
.
Rätten till fiske
Om fiske i allmänt och enskilt vatten
8 §
Varje svensk medborgare får fiska i allmänt vatten. Varje svensk medborgare får också fiska i havet vid sådana stränder, skär och holmar som den 30 juni 1986 ägdes av staten och som då inte hörde till något hemman eller innehades på särskilda villkor.
9 §
Fisket i enskilda vatten tillhör fastighetsägaren. Varje svensk medborgare har dock rätt att fiska i sådana vatten i den omfattning och på det sätt som anges i bilagan till denna lag.
Strandlinjer oeh vattendjup skall vid tillämpningen av bestämmelserna i bilagan bestämmas, om inte annat särskilt anges, enligt 8 § lagen (1955:595) om gräns mot allmänt vattenområde samt i Mälaren med utgångspunkt i ett vattenstånd av 4,2 meter över västra slusströskeln vid Karl Johans torg i Stockholm.
9 a §
Den som fiskar med rörliga redskap får använda endast nät, långrev, ryssja, bur, handredskap och håv. Vid fiske med nät, långrev, ryssjor och burar får sammanlagt högst sex redskap användas samtidigt. Vid hummerfiske får därutöver högst fjorton burar (hummertinor) användas. En långrev får vara försedd med högst 100 krokar. Nätens sammanlagda längd får vara högst 180 meter.
Första stycket gäller inte den som
1, fiskar med stöd av fiskelicens eller personlig fiskelicens, eller
2. innehar fisket med äganderätt eller har rätt till fisket på grund av en nyttjanderätt som omfattar även annat fiske än det som är fritt för var och en.
Regeringen får meddela ytterligare föreskrifter om undantag från första stycket.
Föreskrifter om begränsningar i redskapsanvändningen utöver de begränsningar som anges i första stycket kan meddelas med stöd av 19 §.
Lag (2014:1026)
.
10 §
Vid fiske utan stöd av enskild fiskerätt får fast redskap användas bara efter tillstånd av den myndighet som regeringen bestämmer.
11 §
Den som har fiskerätt i enskilt vatten får inte vägras tillstånd att sträcka fast redskap från det enskilda vattnet vidare ut i allmänt vatten, om det kan ske utan skada för andra fiskande eller annat beaktansvärt intresse.
12 §
Tillstånd att sträcka fast redskap från enskilt vatten vidare ut i allmänt vatten behövs inte
1. vid kusten i Norrbottens län,
2. vid kusten i Kalmar län söder om Kråkelund,
3. vid östra kusten i Blekinge län (norr om Torhamnsudde) och öster om en linje dragen från Torhamnsudde över Videskärs nordspets och Ungskärs sydspets till Utlängans sydspets, och
4. vid Skånes östra och södra kuster.
Det fasta redskapet får dock inte i något fall sträckas ut i allmänt vatten mer än 200 meter från den kurva för tre meters djup som följer stranden vid fastlandet eller vid en ö av minst 100 meters längd.
13 §
Utländska medborgare får fiska med handredskap i enlighet med bestämmelserna i 8 och 9 §§ om svenska medborgares rätt att fiska.
Utländska fysiska och juridiska personer som omfattas av Sveriges internationella åtaganden om etableringsfrihet, arbetskraftens fria rörlighet och utbyte av tjänster får fiska yrkesmässigt på samma villkor som svenska fysiska och juridiska personer.
Utan stöd av enskild fiskerätt får annat fiske bedrivas av utländska medborgare eller fiskefartyg bara om det medges i 13 a § eller i föreskrifter som meddelas av regeringen eller den myndighet som regeringen bestämmer. Utländska medborgare som är stadigvarande bosatta här i landet är dock likställda med svenska medborgare.
Lag (2014:1026)
.
13 a §
Fiskefartyg från andra medlemsstater inom Europeiska unionen har tillträde till fiske i vatten innanför 12 nautiska mil från baslinjen endast om sådan rätt framgår av artikel 5.2 och bilaga 1 till Europaparlamentets och rådets förordning (EU) nr 1380/2013 av den 11 december 2013 om den gemensamma fiskeripolitiken, om ändring av rådets förordningar (EG) nr 1954/2003 och (EG) nr 1224/2009 och om upphävande av rådets förordningar (EG) nr 2371/2002 och (EG)
nr 639/2004 och rådets beslut 2004/585/EG.
Första stycket gäller inte om något annat sägs i föreskrifter som har meddelats med stöd av 13 § tredje stycket.
Lag (2014:1026)
.
Bestämmelser om rätt till fiske i vissa fall
14 §
Fiskerätt som hör till sådan allmänning som avses i lagen
(1952:166) om häradsallmänningar eller lagen (1952:167) om allmänningsskogar i Norrland och Dalarna får nyttjas av allmänningens delägare.
Delägarna får arrendera ut fiskerätten för gemensam räkning. Ett sådant beslut fattas i enlighet med föreskrifterna för allmänningens förvaltning.
15 §
I fråga om tillgodogörandet av en fiskerätt som är samfälld för flera fastigheter i andra fall än som avses i 14 § gäller lagen
(1973:1150) om förvaltning av samfälligheter.
För en fastighet som innehas med samäganderätt får länsstyrelsen, på ansökan av någon av delägarna, besluta om hur fisket skall bedrivas på fastigheten. Detta gäller inte om fiskerätten är gemensam med en annan fastighet eller om fastigheten bara består av en sådan rätt.
Bestämmelserna i första och andra styckena gäller inte fiskerätt som ingår i ett fiskevårdsområde.
16 §
Vid jordbruksarrende får arrendatorn nyttja den fiskerätt som hör till jorden, om inte något annat har avtalats.
Avser upplåtelsen endast en del av en fastighet skall reglerna i 15 §
andra stycket för fastighet som innehas med samäganderätt tillämpas, om inte omfattningen av fiskerätten har avtalats.
Markarealen skall utgöra delningsgrund om inte någon annan delningsgrund är lämpligare.
Om fiskådra
17 §
I varje gren av ett vattendrag eller ett sund där fisken har sin gång ska det finnas en fiskådra i det djupaste vattnet.
Fiskådran utgör en sjättedel av vattnets bredd vid vanligast förekommande lågt vattenstånd. Vid vattendragets inlopp och mynning och vid ett sunds ändpunkter sträcker sig fiskådran med oförändrad bredd vidare trehundra meter ut i det djupaste vattnet.
Länsstyrelsen får, utom i Torneälvens fiskeområde, besluta att fiskådran ska gå i en annan del av vattnet än vad som sägs i första stycket. Berörda rättsägare ska få tillfälle att yttra sig i saken innan beslut fattas. Om ändringen innebär ett påtagligt men för någon berörd rättsägare, fordras dennes samtycke till åtgärden.
I älvområdet inom Torneälvens fiskeområde ska fiskådran, i stället för vad som anges i första stycket, utgöra en tredjedel av vattendragets bredd vid normal låg vattenföring. En fiskådra i vattendrag utanför Torneälvens fiskeområde vilket rinner ut i vattendrag inom älvområdet fortsätter med oförändrad bredd tills den når fiskådran i älvområdet.
Lag (2010:901)
.
18 §
Fiskådran ska lämnas fri från fiskeredskap som kan hindra fiskens gång. Någon annan anordning än fiskeredskap får inte heller sättas ut i eller vid fiskådran i syfte att hindra fisken att gå fram i ådran.
Länsstyrelsen får, utom i Torneälvens fiskeområde, medge undantag från vad som sägs i första stycket, om det kan antas att det inte leder till påtagligt men för någon som inte samtyckt till åtgärden.
Lag (2010:901)
.
Fredningszoner inom Torneälvens fiskeområde
18 a §
I havsområdet inom Torneälvens fiskeområde ska finnas fredningszoner som avses i 3 § i den fiskestadga för Torneälvens fiskeområde som fogats till gränsälvsöverenskommelsen mellan Sverige och Finland. I en fredningszon får fiskeredskap eller andra anordningar inte placeras eller användas så att fiskens gång i zonen kan hindras eller att fisken inte kan komma dit eller inte kan röra sig där.
Regeringen får meddela föreskrifter om vilka vattenområden inom Torneälvens fiskeområde som ska utgöra fredningszoner.
Lag (2010:901)
.
Fisket m.m.
Föreskrifter för fisket
19 §
Regeringen eller den myndighet regeringen bestämmer får meddela föreskrifter för fiskevården och fiskets bedrivande som förbjuder eller begränsar
1. fisket med avseende på vilken fisk som får fångas,
2. användningen av fiskefartyg, fiskemetoder eller fiskeredskap,
3. fiske inom vissa områden eller för vissa ändamål,
4. användningen av redskap, agn, båtar eller annat som kan sprida kräftpest eller någon annan sjukdom.
Regeringen eller den myndighet regeringen bestämmer får också meddela föreskrifter för fiskevården som avser förbud mot att behålla fisk som fångats, bearbeta fisk ombord, förvara fisk i sump eller att omlasta, föra i land, föra in i landet eller saluhålla fisk.
Regeringen får meddela föreskrifter för fiskevården och fiskets bedrivande som avviker från särskilda bestämmelser i den fiskestadga som fogats till gränsälvsöverenskommelsen mellan Sverige och Finland och som avser senareläggande för olika kategorier av fiskande av de startdatum som anges i stadgan för fiske med fasta redskap i havsområdet. Yrkesfiske som bedrivs med fasta redskap eller annat fiske med fasta redskap ska dock inledas senast den 29 juni. Föreskrifterna får avse även redskapsbegränsningar.
Regeringen får meddela föreskrifter för fiskevården och fiskets bedrivande inom Torneälvens fiskeområde som avviker från särskilda bestämmelser i den fiskestadga som anges i tredje stycket efter överenskommelse med Finlands regering eller den behöriga finska förvaltningsmyndigheten, och som avser tillåtna fisketider och fiskemetoder, tillåtna redskap, antalet fiskeredskap eller andra tekniska regler för fisket samt vilka fångstplatser som ska omfattas av bilaga 2 till fiskestadgan, om
1. situationen för fiskbestånden tillåter det, eller
2. det krävs med hänsyn till skyddet av fiskbestånden och säkrandet av ett hållbart nyttjande.
De föreskrifter som meddelas enligt fjärde stycket får avgränsas till att gälla en del av Torneälvens fiskeområde, en del av fiskesäsongen eller en enskild fiskemetod och får tidsbegränsas till att gälla en fiskesäsong åt gången.
Överläggningar om ändrade föreskrifter ska påbörjas vid sådan tidpunkt och ske i sådan takt att lokala fiskeintressen hinner höras och det finns förutsättningar för beslut om föreskrifterna senast den 1 april det år då föreskrifterna ska tillämpas.
Lag (2010:901)
.
19 a §
Regeringen eller den myndighet som regeringen bestämmer får meddela föreskrifter om skyldighet att ta ombord och föra i land fisk som har fångats.
Lag (2014:1026)
.
20 §
Regeringen eller den myndighet som regeringen bestämmer  får meddela föreskrifter om vilken hänsyn som ska tas till  naturvårdens intressen vid fiske.
Föreskrifterna får inte vara så ingripande att fisket avsevärt  försvåras.
Andra stycket gäller inte
1. föreskrifter som behövs för att förhindra att fiske i havet  medför
a) en försämring av den livsmiljö eller de livsmiljöer som  avses att skyddas i ett naturområde som har förtecknats enligt 
7 kap. 27 § första stycket 1 eller 2 miljöbalken, eller
b) att den art eller de arter som avses att skyddas i ett  sådant naturområde utsätts för en störning som på ett  betydande sätt kan försvåra bevarandet i området av arten  eller arterna, och
2. föreskrifter om förbud mot fiske med redskap som släpas i  botten i områden i havet som
a) har förklarats som nationalpark enligt 7 kap. 2 §  miljöbalken,
b) har förklarats som naturreservat enligt 7 kap. 4 §  miljöbalken,
c) utgör ett biotopskyddsområde enligt sådana föreskrifter  eller beslut som avses i 7 kap. 11 § miljöbalken, eller
d) har förtecknats enligt 7 kap. 27 § första stycket 1 eller 2  miljöbalken.
Lag (2025:271)
.
20 a §
Bestämmelser om rätt till ersättning på grund av beslut  om föreskrifter som avses i 20 § tredje stycket 1 finns i 
31 kap. 4 och 5 §§ miljöbalken.
Lag (2025:271)
.
20 b §
Regeringen eller den myndighet som regeringen bestämmer  får meddela föreskrifter om att det i ärenden enligt denna lag  ska finnas en analys av vilken inverkan fiskemetoder och  utsättande av fiskarter har på miljön. Föreskrifterna får  innebära att en sådan analys ska göras av den som avser att  använda fiskemetoder eller sätta ut fiskarter.
Lag (2025:43)
.
21 §
Regeringen eller den myndighet som regeringen bestämmer får meddela föreskrifter om särskilt tillstånd för fiske av en viss art, inom ett visst område, med ett visst fiskefartyg eller med användning av vissa redskap eller fiskemetoder.
Lag (2014:1026)
.
22 §
Regeringen eller den myndighet som regeringen bestämmer  får meddela föreskrifter om skyldighet för befälhavaren på  ett fiskefartyg, för den som har fiskelicens eller personlig  fiskelicens eller för den som utan stöd av sådan licens  fiskar för att sälja fångsten, att lämna uppgifter om
1. fiskefartyg, fiskeredskap, fiskemetod, fångst, tid och  plats för fångsten, omlastning, landning, försäljning, och
2. andra förhållanden som rör fisket och som är av betydelse  för tillämpningen av EU:s förordningar om den gemensamma  fiskeripolitiken.
Regeringen eller den myndighet som regeringen bestämmer får  meddela föreskrifter om att ett fiskefartyg ska ha utrustning  som automatiskt via satellit överför information om  fartyget.
Lag (2017:945)
.
23 §
/Upphör att gälla U:2026-07-01/
Regeringen eller den myndighet regeringen bestämmer får meddela föreskrifter om hur fiskeredskap och vattenbruksanläggningar skall märkas ut samt hur fiskeredskap och fisksump skall märkas med innehavarens namn eller något annat igenkänningstecken.
Lag (1995:1388)
.
23 §
/Träder i kraft I:2026-07-01/
Regeringen eller den myndighet som regeringen bestämmer  får meddela föreskrifter om hur fiskeredskap ska märkas ut  samt hur fiskeredskap och fisksump ska märkas med innehavarens  namn eller något annat igenkänningstecken.
Lag (2025:766)
.
23 a §
Regeringen eller den myndighet som regeringen  bestämmer får meddela föreskrifter om skyldigheter för  befälhavaren på ett fiskefartyg, för den som har fiskelicens  eller personlig fiskelicens eller för den som utan stöd av  sådan licens fiskar för att sälja fångsten, i fråga om
1. vägning av fångst,
2. märkning av partier av fiskeriprodukter,
3. information som ska följa med partier av fiskeriprodukter,  och
4. dokumentation av uppgifter i syfte att säkerställa  spårbarhet av fiskeriprodukter.
Lag (2017:945)
.
24 §
Föreskrifter meddelade med stöd av 19-23 §§ skall även tillämpas vid svenskt havsfiske utanför Sveriges ekonomiska zon i internationellt vatten och i andra vatten där fisket bedrivs med stöd av internationella överenskommelser.
Lag (1996:1076)
.
Om förhållandet mellan de fiskande
25 §
Den som fiskar skall visa hänsyn till andra som vistas i området. Fiske skall bedrivas så att andra fiskande inte onödigtvis hindras.
Om flera fiskande vill fiska i samma vatten och det inte kan ske samtidigt, skall de få fiska i den ordning de kommit till platsen.
Det egna fiskeredskapet skall användas så att det inte snärjs ihop med eller skadar andras redskap.
Efter avslutat fiske får inte någonting lämnas kvar som kan hindra andra fiskande.
Första-fjärde styckena skall även tillämpas vid svenskt havsfiske utanför Sveriges ekonomiska zon i internationellt vatten och i andra vatten där fisket bedrivs med stöd av internationella överenskommelser.
Lag (1996:1076)
.
26 §
I vatten där varje svensk medborgare har rätt att fiska får fiske inte utan lov bedrivas närmare än 100 meter från ett fast redskap eller en vattenbruksanläggning, om redskapet eller anläggningen har märkts ut på föreskrivet sätt.
Om rätten att använda någon annans strand
27 §
Den som fiskar får tillfälligt använda någon annans strand och vattenområde för att dra upp eller göra fast båt eller redskap, om det behövs för fisket och om det kan ske utan olägenhet för den som innehar stranden. För den som fiskar yrkesmässigt utan stöd av enskild fiskerätt gäller detta även om olägenhet uppstår, under förutsättning att ersättning betalas för skada och intrång.
/Rubriken upphör att gälla U:2026-07-01/
Utplantering och odling av fisk
28 §
/Upphör att gälla U:2026-07-01/
Regeringen eller den myndighet som regeringen bestämmer får meddela föreskrifter om krav på särskilt tillstånd och om villkor i övrigt för att fisk skall få sättas ut, flyttas eller odlas.
/Rubriken träder i kraft I:2026-07-01/
Utplantering av fisk
28 §
/Träder i kraft I:2026-07-01/
Regeringen eller den myndighet som regeringen bestämmer  får meddela föreskrifter om krav på särskilt tillstånd och om  villkor i övrigt för att fisk ska få sättas ut eller flyttas.
Lag (2025:766)
.
Om åtgärder mot vanskötsel av fiske
29 §
Om den som har fiskerätt i enskilt vatten i strid med allmänna intressen vansköter fisket genom att fiska i alltför stor omfattning eller genom att låta bli att fiska, får länsstyrelsen förelägga honom att bedriva fisket på ett sätt som behövs för att avhjälpa vanskötseln. Om någon annan än ägaren har fiskerätten, får föreläggandet ändå riktas mot ägaren.
Ägaren eller innehavaren är skyldig att tåla att en förelagd åtgärd vidtas även om föreläggandet riktats mot den andre.
Fiskelicens och personlig fiskelicens
29 a §
Att yrkesmässigt fiske med fiskefartyg i havet får bedrivas bara med stöd av fiskelicens framgår av artikel 6 i rådets förordning (EG) nr 1224/2009 av den 20 november 2009 om införande av ett kontrollsystem i gemenskapen för att säkerställa att bestämmelserna i den gemensamma fiskeripolitiken efterlevs, om ändring av förordningarna (EG)
nr 847/96, (EG) nr 2371/2002, (EG) nr 811/2004, (EG) nr 768/2005, (EG) nr 2115/2005, (EG) nr 2166/2005, (EG) nr 388/2006, (EG) nr 509/2007, (EG) nr 676/2007, (EG) nr 1098/2007, (EG) nr 1300/2008, (EG) nr 1342/2008 och upphävande av förordningarna (EEG) nr 2847/93, (EG) nr 1627/94 och (EG) nr 1966/2006.
Personlig fiskelicens får beviljas för yrkesmässigt fiske som inte kräver fiskelicens. Av 9 a § framgår att den som fiskar med stöd av en personlig fiskelicens är undantagen från de begränsningar i redskapsanvändningen som anges i den paragrafen.
Lag (2014:1026)
.
29 b §
En fiskelicens får efter ansökan beviljas såväl fysiska som juridiska personer.
En personlig fiskelicens får efter ansökan beviljas fysiska personer.
Om sökanden av en fiskelicens enligt första stycket är en annan än den som äger det fartyg som ska användas vid fisket, ska ett bevis om att sökanden förfogar över fartyget fogas till ansökan.
Lag (2014:1026)
.
30 §
En fiskelicens får beviljas om
1. fisket bedrivs i näringsverksamhet,
2. fisket har anknytning till svensk fiskerinäring,
3. det fartyg som används vid fisket är registrerat som fiskefartyg i det fartygsregister som avses i 1 kap. 2 §
sjölagen (1994:1009), och
4. kravet på att fiskekapacitet ska föras ut ur den svenska fiskeflottan i enlighet med artikel 23 i Europaparlamentets och rådets förordning (EU) nr 1380/2013 är uppfyllt.
En personlig fiskelicens får beviljas om förutsättningen i första stycket 1 är uppfylld.
En licens får begränsas till att avse ett visst fiske och beviljas för en viss tid.
När en fråga om licens prövas första gången ska tillgången på fisk beaktas.
Regeringen eller den myndighet som regeringen bestämmer får meddela ytterligare föreskrifter om villkoret när det gäller anknytningen till svensk fiskerinäring och om kravet på att fiskekapacitet ska föras ut ur den svenska fiskeflottan.
Regeringen eller den myndighet som regeringen bestämmer får meddela föreskrifter om vilka särskilda villkor som ska vara uppfyllda för att en ny licens ska kunna utfärdas efter återkallelse.
Lag (2014:1026)
.
31 §
En fiskelicens får återkallas om
1. den har meddelats på grund av felaktiga uppgifter i ansökan,
2. innehavaren av fiskelicensen inte längre uppfyller kravet på att fisket ska bedrivas i näringsverksamhet,
3. innehavaren av fiskelicensen inte längre uppfyller kravet på att fisket ska ha anknytning till svensk fiskerinäring, eller
4. fartyget inte är registrerat som fiskefartyg i det fartygsregister som avses i 1 kap. 2 § sjölagen
(1994:1009).
En personlig fiskelicens får återkallas om förutsättningarna i första stycket 1 och 2 är uppfyllda.
I 56 § finns bestämmelser om återkallelse av fiskelicens och personlig fiskelicens på grund av brott enligt denna lag eller överträdelser som lett till sanktionsavgift enligt föreskrifter som meddelats med stöd av lagen.
Lag (2014:1026)
.
32 §
Frågor om fiskelicens och personlig fiskelicens prövas av den myndighet som regeringen bestämmer.
Lag (2014:1026)
.
Internationell fiskekontroll
33 §
Vid svenskt havsfiske utanför Sveriges sjöterritorium får efterlevnaden av internationella överenskommelser om fiskevård och fiskets bedrivande kontrolleras av de utländska myndigheter som anges i föreskrifter som meddelas av regeringen eller den myndighet som regeringen bestämmer.
En sådan utländsk myndighet skall lämnas tillträde till svenska fiskefartyg och ges tillfälle att undersöka fiskeredskap, fångst, lastutrymmen och utrustning i övrigt samt att ta del av de loggböcker och handlingar av betydelse för fisket som finns ombord. Finner myndigheten att en bestämmelse för fisket överträtts på ett allvarligt sätt får den föra fartyget till hamn.
Befälhavaren på ett fiskefartyg är skyldig att underlätta åtgärdernas genomförande.
Lag (1998:343)
.
Tillsyn m.m.
34 §
För tillsyn över efterlevnaden av denna lag och föreskrifter meddelade med stöd av lagen får regeringen eller den myndighet som regeringen bestämmer utse fisketillsynsmän.
För kontroll av efterlevnaden av denna lag och föreskrifter som meddelats med stöd av lagen samt föreskrifter om fisket i EU:s förordningar om den gemensamma fiskeripolitiken har en fisketillsynsman som förordnats därtill och annan befattningshavare hos Havs- och vattenmyndigheten, länsstyrelsen eller annan myndighet i vars uppgifter det ingår att övervaka efterlevnaden av bestämmelser om fiske rätt att
1. få tillträde till fartyg, fordon, områden, anläggningar, byggnader, lokaler och andra utrymmen där fisk och utrustning för fisket förvaras eller hanteras för att där göra de undersökningar och ta de prover som behövs för tillsynen utan att ersättning lämnas,
2. på begäran få de upplysningar och handlingar som behövs för tillsynen, och
3. få den hjälp som behövs för tillsynen av den som är föremål för åtgärden.
En fisketillsynsman får även ges förordnande att ta egendom i beslag enligt 47 §.
Polismyndigheten ska på begäran lämna den hjälp som behövs vid tillsynen.
Vid tillsyn för kontroll av efterlevnaden av EU:s förordningar om den gemensamma fiskeripolitiken gäller andra stycket också för EU:s institutioner och av institutionerna utsedda inspektörer.
Övervakningen av fisket i Torneälvens fiskeområde får utföras av gemensamma finsk-svenska patruller. Vid gemensam övervakning i den svenska delen av fiskeområdet har behörig finsk personal observatörs status.
Behöriga övervakningsmyndigheter ska vid behov utbyta information med finsk myndighet.
Lag (2011:615)
.
35 §
De myndigheter som regeringen bestämmer får meddela de förelägganden och förbud som behövs för att denna lag, föreskrifter som meddelats med stöd av lagen eller föreskrifter om fisket i EU:s förordningar om den gemensamma fiskeripolitiken ska efterlevas. Ett beslut om föreläggande eller förbud får förenas med vite.
Om någon inte rättar sig efter lagen eller föreskrifter som har meddelats med stöd av lagen eller inte följer ett meddelat föreläggande, får Havs- och vattenmyndigheten eller länsstyrelsen besluta om rättelse på hans bekostnad. I brådskande fall får ett sådant beslut meddelas utan föregående föreläggande.
Lag (2011:615)
.
36 §
Regeringen eller den myndighet som regeringen bestämmer får föreskriva om avgifter för en myndighets verksamhet enligt denna lag eller enligt föreskrifter som meddelats med stöd av lagen.
Straffbestämmelser m.m.
Straff
37 §
Den som med uppsåt eller av oaktsamhet
1. utan lov fiskar i vatten där annan har enskild fiskerätt,
2. utan någon myndighets tillstånd enligt denna lag fiskar där sådant tillstånd behövs, eller
3. sätter ut eller placerar ett fiskeredskap eller en anordning i strid med vad som gäller om fiskådra eller placerar eller använder ett fiskeredskap eller en annan anordning i strid med vad som gäller i en sådan fredningszon som avses i 18 a §
döms till böter eller fängelse i högst ett år, om inte annat följer av 41 §.
I ringa fall ska inte dömas till ansvar.
Lag (2010:901)
.
37 a §
Den som med uppsåt eller av oaktsamhet bryter mot redskapsbegränsningarna i 9 a § döms till böter eller fängelse i högst ett år.
I ringa fall ska det inte dömas till ansvar.
Lag (2014:1026)
.
38 §
Till böter eller fängelse i högst sex månader döms befälhavare eller annan som med uppsåt försöker hindra sådan kontroll som avses i 33 § andra stycket, om inte gärningen är belagd med straff i brottsbalken. Detsamma skall gälla befälhavare som uppsåtligen bryter mot 33 § tredje stycket.
38 a §
Till böter döms den som med uppsåt eller av oaktsamhet  bryter mot föreskrifter som har meddelats med stöd av 23 a § 1.
I ringa fall ska det inte dömas till ansvar.
Lag (2017:945)
.
39 §
Till böter döms den som med uppsåt eller av oaktsamhet bryter mot 25 § andra--fjärde styckena eller 26 §.
I ringa fall skall inte dömas till ansvar.
39 a §
Till böter eller fängelse i högst ett år döms den som  med uppsåt eller av oaktsamhet bryter mot den skyldighet att  ta ombord och föra i land fisk som fångats som föreskrivs i  artikel 15 i Europaparlamentets och rådets förordning (EU) nr 
1380/2013.
I ringa fall ska det inte dömas till ansvar.
Lag (2017:945)
.
40 §
Den som med uppsåt eller av oaktsamhet bryter mot  föreskrifter som meddelats med stöd av 19, 20, 21, 22 eller 23 
§ döms till böter eller fängelse i högst ett år, om inte annat  följer av 41 §.
Till samma straff döms den som med uppsåt eller av grov  oaktsamhet bryter mot EU:s förordningar om den gemensamma  fiskeripolitiken genom otillåtet fiske eller genom att behålla  fisk ombord, bearbeta fisk ombord, förvara fisk i sump eller  omlasta, föra i land, föra in i landet eller saluhålla fångst  i strid mot bestämmelserna eller genom att bryta mot  bestämmelser om förvaring av fiskeredskap ombord eller om  anmälnings- eller uppgiftsskyldighet. Vad nu sagts gäller bara  om inte annat följer av 41 §.
I ringa fall ska det inte dömas till ansvar enligt första  eller andra stycket.
Den som gör sig skyldig till försök eller förberedelse till  brott som avses i första stycket döms till ansvar enligt 23  kap. brottsbalken.
Lag (2025:43)
.
40 a §
Om ett brott enligt 37 eller 40 § är att anse som grovt döms till fängelse i högst två år i andra fall än som avses i 41 § första stycket.
Vid bedömande av om brottet är grovt skall särskilt beaktas om det avsåg verksamhet av särskilt stor omfattning, fångst av betydande värde eller fångst ur särskilt skyddsvärda bestånd.
Lag (2003:251)
.
40 b §
Till ansvar enligt 40 § första eller andra stycket ska inte dömas om gärningen kan leda till sanktionsavgift enligt föreskrifter som meddelats med stöd av 50 a §.
Lag (2008:438)
.
41 §
Den som i Sveriges ekonomiska zon begår brott enligt 37 eller 40 § döms till böter.
Om någon vid fiske i näringsverksamhet har begått brott enligt 37 eller 40 § genom att bedriva otillåtet fiske eller genom att brista i skyldigheten att lämna uppgift om fisket skall, om gärningen avser verksamhet som innefattar användning av fiskefartyg försett med motor och påföljden bestäms till böter, böterna bestämmas till ett krontal som motsvarar lägst tio och högst femhundra gånger antalet kilowatt i motorerna på fiskefartyget. Minsta bötesbelopp är ettusen kronor.
Lag (2003:251)
.
42 §
/Upphör att gälla U:2026-07-01/
Till böter döms den som med uppsåt eller av oaktsamhet planterar ut fisk, flyttar fisk eller odlar fisk utan tillstånd eller i strid med annan föreskrift enligt 28 §.
I ringa fall skall inte dömas till ansvar.
42 §
/Träder i kraft I:2026-07-01/
Till böter döms den som med uppsåt eller av oaktsamhet  planterar ut fisk eller flyttar fisk utan tillstånd eller i  strid med annan föreskrift enligt 28 §.
I ringa fall ska det inte dömas till ansvar.
Lag (2025:766)
.
43 §
har upphävts genom
lag (1995:1388)
.
44 §
Om ett vitesföreläggande eller vitesförbud enligt 35 § har överträtts, döms inte till ansvar enligt 37-42 §§ för gärning som omfattas av föreläggandet eller förbudet.
Lag (2008:438)
.
Särskild rättsverkan m. m.
45 §
Om det inte är uppenbart oskäligt, ska fisk som varit  föremål för brott enligt denna lag förverkas. Detsamma gäller  andra vinster från sådant brott. Även vad någon har tagit emot  som ersättning för kostnader i samband med ett sådant brott  eller värdet av det mottagna ska förverkas, om mottagandet  utgör brott enligt denna lag och förverkandet inte är  uppenbart oskäligt.
Om bara en del i ett parti fisk varit föremål för brott enligt  denna lag, får hela partiet förverkas om det inte kan utredas  hur stor del av partiet som omfattas av brottet.
Lag (2024:823)
.
45 a §
Fiskeredskap som använts eller medförts vid brott  enligt denna lag ska förverkas, om det inte är uppenbart  oskäligt. Detsamma gäller fiskefartyg och andra hjälpmedel om  det behövs för att förebygga brott.
Utöver vad som sägs i första stycket får egendom förverkas, om  egendomen har varit avsedd att användas som hjälpmedel vid  brott enligt denna lag och brottet har fullbordats eller  förfarandet har utgjort ett straffbart försök eller en  straffbar förberedelse och förverkandet behövs för att  förebygga brott.
Lag (2024:823)
.
45 b §
I stället för fisken, redskapet eller den egendom som  annars använts, medförts eller varit avsedd att användas som  hjälpmedel, får dess värde helt eller delvis förverkas. Om  bevisning om värdet inte alls eller endast med svårighet kan  föras, får värdet uppskattas till ett belopp som är skäligt  med hänsyn till omständigheterna.
Lag (2024:823)
.
45 c §
Förverkande får inte ske enbart på grund av  överträdelser av 25 § andra och tredje styckena. Vid  överträdelse av 25 § fjärde stycket eller 26 § får förverkande  inte avse annat än fiskeredskap.
Lag (2024:823)
.
46 §
I mål om förverkande enligt denna lag är befälhavaren på ett fiskefartyg som använts vid brott mot lagen behörig att, i fråga om egendom som ägs av någon annan, föra talan på ägarens vägnar.
47 §
Om någon påträffas på bar gärning när han eller hon begår  brott enligt denna lag, får beslag göras av fisk, redskap,  fiskefartyg eller andra föremål som
1. skäligen kan antas ha betydelse för utredning av brottet,  eller
2. kan antas bli föremål för förverkande enligt denna lag.
Befogenheter enligt första stycket har
1. fisketillsynsmän som getts förordnande enligt 34 § tredje  stycket, och
2. sådana befattningshavare hos Kustbevakningen, Havs- och  vattenmyndigheten eller länsstyrelsen som har uppgifter där  det ingår att övervaka efterlevnaden av bestämmelser om fiske.
Samma befogenhet har, om fisket kränker enskild fiskerätt, den  som innehar fiskerätten eller den som företräder honom eller  henne.
Om egendom har tagits i beslag enligt första stycket ska detta  skyndsamt anmälas till Polismyndigheten eller åklagaren. Den  polisman eller åklagare som tar emot en sådan anmälan om  beslag ska vidta samma åtgärder som om han eller hon själv  gjort beslaget.
En kustbevakningstjänsteman som tagit egendom i beslag ska  anmäla beslaget till undersökningsledaren eller åklagaren.
Om innehavaren av enskild fiskerätt eller den som företräder  honom eller henne har tagit fisk i beslag, får dock  fiskerättshavaren behålla fisken utan att anmäla det, om  beslaget bara grundar sig på denna lag.
Fisk som tagits i beslag och som uppenbarligen bör förverkas  ska omedelbart efter beslaget släppas ut i det vattenområde  där den fångats, om den är levnadsduglig och det kan göras  utan särskilda kostnader eller besvär.
Lag (2024:823)
.
48 §
Om brott enligt denna lag innefattar intrång i enskild fiskerätt, tillfaller förverkad fisk eller dess värde fiskerättshavaren.
49 §
Svensk domstol är behörig att döma över brott enligt  denna lag även om det inte finns domsrätt enligt 2 kap. 3 §  brottsbalken.
Lag (2021:1028)
.
50 §
Om ett brott mot denna lag eller mot någon föreskrift som meddelats med stöd av lagen har förövats i den ekonomiska zonen, får åtal för brottet väckas vid den tingsrätt vars domkrets är närmast den plats där brottet förövades eller vid den tingsrätt inom vars domkrets den hamn är belägen dit den misstänkte anländer med sitt fartyg.
Administrativa sanktioner
Sanktionsavgifter m.m.
50 a §
Regeringen får meddela föreskrifter om att  befälhavaren på ett fiskefartyg, den som bedriver fiske med  stöd av fiskelicens eller personlig fiskelicens eller den som  annars bedriver fiske i näringsverksamhet ska betala en  sanktionsavgift om han eller hon
1. bryter mot någon av de föreskrifter eller EU-förordningar  som avses i 40 § första och andra styckena, eller
2. bryter mot föreskrifter som har meddelats med stöd av 23 a 
§ 2-4.
Avgiftens storlek ska framgå av regeringens föreskrifter.  Avgiften ska uppgå till minst 1 000 kronor och högst 500 000  kronor. När regeringen meddelar föreskrifter om avgiftens  storlek ska hänsyn tas till hur allvarlig överträdelsen är  och till betydelsen av den bestämmelse som överträdelsen  avser.
Sanktionsavgiften ska tillfalla staten.
Lag (2017:945)
.
50 b §
Sanktionsavgift ska tas ut även om överträdelsen inte har skett uppsåtligen eller av oaktsamhet.
Sanktionsavgift ska dock inte tas ut om det är oskäligt. Vid prövningen av denna fråga ska det särskilt beaktas
1. om överträdelsen har berott på sjukdom som medfört att den avgiftsskyldige inte förmått att på egen hand göra det som han eller hon varit skyldig att göra och inte heller förmått att uppdra åt någon annan att göra det,
2. om överträdelsen annars berott på en omständighet som den avgiftsskyldige varken kunnat förutse eller borde ha förutsett och inte heller kunnat påverka,
3. vad den avgiftsskyldige gjort för att undvika att en överträdelse skulle inträffa, eller
4. om det är fråga om en enstaka överträdelse som saknar betydelse i kontrollhänseende eller är obetydlig med hänsyn till syftet med den bestämmelse som har överträtts.
Lag (2014:1026)
.
50 c §
Havs- och vattenmyndigheten beslutar om sanktionsavgift.
Innan sanktionsavgift åläggs någon ska han eller hon ges tillfälle att yttra sig.
Lag (2011:615)
.
50 d §
Ett beslut om sanktionsavgift får, när det har vunnit laga kraft, verkställas enligt utsökningsbalken.
Lag (2008:438)
.
50 e §
Om ett vitesföreläggande eller vitesförbud har överträtts, får sanktionsavgift inte beslutas för den gärning som omfattas av föreläggandet eller förbudet.
Lag (2008:438)
.
50 f §
En sanktionsavgift får beslutas bara om den som anspråket riktas mot har getts tillfälle att yttra sig inom två år från det att förutsättningarna att besluta om avgift har uppfyllts.
Lag (2008:438)
.
50 g §
En beslutad sanktionsavgift faller bort, om beslutet om avgiften inte har verkställts inom fem år från det att beslutet vann laga kraft.
Lag (2008:438)
.
50 h §
Ny beteckning 56 § genom
lag (2012:524)
.
50 i §
Ny beteckning 59 § genom
lag (2012:524)
.
Pricksystem vid allvarliga brott eller överträdelser
51 §
Bestämmelserna i 52, 55, 58 och 60 §§ denna lag kompletterar
1. artikel 92.1-4 i rådets förordning (EG) nr 1224/2009, och
2. artiklarna 125-133 i kommissionens genomförandeförordning (EU) nr 404/2011 av den 8 april 2011 om tillämpningsföreskrifter för rådets förordning (EG) nr 1224/2009 om införande av ett kontrollsystem i gemenskapen för att säkerställa att bestämmelserna i den gemensamma fiskeripolitiken efterlevs.
Lag (2014:1026)
.
52 §
En innehavare av en fiskelicens ska tilldelas prickar om
1. innehavaren av fiskelicensen eller någon i den verksamhet  som fiskelicensen avser har
a) fällts till ansvar för ett brott enligt 37-41 §§ eller  enligt brottsbalken
b) gjort sig skyldig till en överträdelse som lett till  sanktionsavgift enligt föreskrifter som har meddelats med  stöd av 50 a §, eller
c) gjort sig skyldig till ett brott eller en överträdelse i  en annan medlemsstat inom EU enligt underrättelse från en  behörig myndighet i den medlemsstaten,
2. brottet eller överträdelsen är av det slag som anges i  artikel 3.1 i rådets förordning (EG) nr 1005/2008 av den 29  september 2008 om upprättande av ett gemenskapssystem för att  förebygga, motverka och undanröja olagligt, orapporterat och  oreglerat fiske och om ändring av förordningarna (EEG) nr 
2847/93, (EG) nr 1936/2001 och (EG) nr 601/2004 samt om  upphävande av förordningarna (EG) nr 1093/94 och (EG) nr 
1447/1999, eller består i en sådan underlåtenhet att följa  landningsskyldigheten som anges i artikel 90.1 c i rådets  förordning (EG) nr 1224/2009,
3. brottet eller överträdelsen i det enskilda fallet ska  anses vara av allvarlig art enligt artikel 3.2 i rådets  förordning (EG) nr 1005/2008, och
4. brottet eller överträdelsen har skett i samband med eller  i anslutning till fiske i havet eller hänger samman med  sådant fiske.
Lag (2017:945)
.
53 §
En befälhavare på ett fiskefartyg ska tilldelas prickar  om
1. befälhavaren har
a) fällts till ansvar för ett brott enligt 37-41 §§ eller  enligt brottsbalken
b) gjort sig skyldig till en överträdelse som lett till  sanktionsavgift enligt föreskrifter som har meddelats med  stöd av 50 a §, eller
c) gjort sig skyldig till ett brott eller en överträdelse i  en annan medlemsstat inom EU enligt underrättelse från en  behörig myndighet i den medlemsstaten,
2. brottet eller överträdelsen är av det slag som anges i  artikel 3.1 i rådets förordning (EG) nr 1005/2008, eller  består i en sådan underlåtenhet att följa  landningsskyldigheten som anges i artikel 90.1 c i rådets  förordning (EG) nr 1224/2009,
3. brottet eller överträdelsen i det enskilda fallet ska  anses vara av allvarlig art enligt artikel 3.2 i rådets  förordning (EG) nr 1005/2008, och
4. brottet eller överträdelsen har skett i samband med eller  i anslutning till fiske i havet eller hänger samman med  sådant fiske.
I fråga om det antal prickar som befälhavaren ska tilldelas  för det aktuella brottet eller den aktuella överträdelsen  tillämpas artikel 126.1 och 126.2 i kommissionens  genomförandeförordning (EU) nr 404/2011.
Samtliga tilldelade prickar ska raderas om befälhavaren inte  gör sig skyldig till ytterligare ett allvarligt brott eller  en allvarlig överträdelse inom tre år från det senaste  allvarliga brottet eller den senaste allvarliga  överträdelsen.
Lag (2017:945)
.
54 §
Om befälhavaren har tilldelats samma antal prickar som det antal som medför återkallelse enligt artikel 129 i kommissionens genomförandeförordning (EU) nr 404/2011, ska ett förbud att verka som befälhavare på fiskefartyg meddelas honom eller henne.
Giltighetstiden för förbudet att verka som befälhavare ska begränsas på det sätt som gäller för återkallelse enligt artikel 92.3 i rådets förordning (EG) nr 1224/2009.
Ett förbud att verka som befälhavare på fiskefartyg på grund av att befälhavaren har tilldelats 90 prickar ska dock gälla i tolv månader.
När ett förbud enligt tredje stycket har meddelats ska de prickar som legat till grund för beslutet raderas.
Lag (2014:1026)
.
55 §
Beslut om att tilldela prickar eller att återkalla en licens och beslut om förbud får meddelas tills vidare i avvaktan på ett slutligt avgörande, om det på sannolika skäl kan antas att prickar kommer att tilldelas, licensen återkallas respektive förbud meddelas enligt 52-54 §§, artikel 92 i rådets förordning (EG) nr 1224/2009 eller artikel 126 i kommissionens genomförandeförordning (EU) nr 404/2011.
Giltighetstiden för ett beslut enligt första stycket om återkallelse tills vidare av en fiskelicens eller om förbud tills vidare att verka som befälhavare på fiskefartyg ska begränsas på det sätt som gäller för slutliga beslut.
Lag (2014:1026)
.
Återkallelse vid brott och överträdelser som inte omfattas av pricksystemet
56 §
En fiskelicens, en personlig fiskelicens och ett sådant särskilt tillstånd som avses i 21 § får återkallas på viss tid, lägst två månader och högst ett år. Detta får ske om innehavaren av licensen eller tillståndet eller någon i den verksamhet som licensen eller tillståndet avser har
1. fällts till ansvar för upprepade brott enligt denna lag, eller
2. gjort sig skyldig till upprepade överträdelser som har lett till sanktionsavgift enligt föreskrifter som meddelats med stöd av 50 a §.
Om någon har fällts till ansvar för brott enligt denna lag eller gjort sig skyldig till en överträdelse som har lett till sanktionsavgift får varning beslutas om
1. det inte finns förutsättningar för att återkalla licensen eller tillståndet på viss tid, eller
2. varning annars kan anses vara en tillräcklig åtgärd.
En fiskelicens, en personlig fiskelicens och ett sådant särskilt tillstånd som avses i 21 § får återkallas tills vidare i avvaktan på ett slutligt avgörande av återkallelsefrågan om det på sannolika skäl kan antas att licensen eller tillståndet kommer att återkallas slutligt enligt första stycket 1. Beslutets giltighetstid ska begränsas på det sätt som gäller för återkallelse enligt första stycket.
En fiskelicens, en personlig fiskelicens och ett sådant särskilt tillstånd som avses i 21 § får återkallas permanent om innehavaren av licensen eller tillståndet eller någon i den verksamhet som licensen eller tillståndet avser har fällts till ansvar för upprepade brott enligt denna lag eller gjort sig skyldig till upprepade överträdelser som har lett till sanktionsavgift enligt föreskrifter som meddelats med stöd av 50 a § och därigenom har visat en uppenbar ovilja att följa gällande bestämmelser.
Lag (2014:1026)
.
57 §
Ett brott eller en överträdelse som enligt 52-55 §§ kan leda till att en innehavare av en fiskelicens tilldelas prickar får inte läggas till grund för beslut om återkallelse eller varning enligt 56 §.
Lag (2014:1026)
.
Indragning eller begränsning av fiskedagar
57 a §
Den myndighet som regeringen bestämmer får meddela föreskrifter om indragning eller begränsning av antalet tillåtna dagar för fiske om fiskelicensen för den verksamhet som har tilldelats dagarna har återkallats på viss tid.
En sådan indragning eller begränsning ska stå i proportion till den period som fiskelicensen har återkallats för.
Lag (2014:1026)
.
Beslut om prickar, återkallelse, förbud och indragning eller begränsning av fiskedagar
58 §
Den myndighet som regeringen bestämmer prövar frågor om  tilldelning av prickar, om återkallelse av fiskelicens,  personlig fiskelicens och särskilt tillstånd enligt 21 §, om  förbud att verka som befälhavare, om interimistiska beslut  som avser prickar, återkallelse eller förbud och om  indragning eller begränsning av tillåtna fiskedagar enligt 
52-56 och 57 a §§.
Ett sådant beslut gäller omedelbart, om inte något annat  beslutas. Tiden för återkallelse räknas från den dag som  anges i beslutet, dock tidigast från delgivningen av  beslutet.
Lag (2016:824)
.
Landningsavgift
59 §
Regeringen eller den myndighet som regeringen bestämmer får meddela föreskrifter om att den som landar en otillåten fångst ska åläggas att betala en särskild avgift.
Avgiften ska beslutas av Havs- och vattenmyndigheten och bestämmas till ett belopp som motsvarar den otillåtna fångstens värde. Om det finns särskilda skäl, ska avgiften få sättas ned eller helt efterges.
Lag (2012:524)
.
Överklagande
60 §
Länsstyrelsens beslut enligt denna lag eller enligt föreskrifter som meddelats med stöd av lagen får överklagas till
1. Statens jordbruksverk, om beslutet rör vattenbruk, eller
2. Havs- och vattenmyndigheten i övriga frågor.
Havs- och vattenmyndighetens och Jordbruksverkets beslut i enskilda fall enligt denna lag eller enligt föreskrifter som har meddelats med stöd av lagen får överklagas till allmän förvaltningsdomstol.
Havs- och vattenmyndighetens beslut i enskilda fall enligt rådets förordning (EG) nr 1224/2009 får överklagas till allmän förvaltningsdomstol. Beslut om överföring av prickar enligt artikel 92.2 i rådets förordning (EG) nr 1224/2009 får dock inte överklagas.
Prövningstillstånd krävs vid överklagande till kammarrätt.
Lag (2012:524)
.
Övergångsbestämmelser
1993:787
1. Denna lag träder i kraft den 1 januari 1994, då lagen (1950:596)
om rätt till fiske och kungörelsen (1933:282) med vissa bestämmelser rörande fiskeriförhållandena i de till Sverige och Danmark gränsande farvattnen skall upphöra att gälla.
2. Den nya lagen inskränker inte de rättigheter som kan följa av bestämmelserna i 5 och 15 §§, 16 § första stycket 5 eller 29 § tredje stycket lagen (1950:596) om rätt till fiske eller av övergångsbestämmelserna till lagen (1986:263) om ändring i nämnda lag.
3. I fråga om rätten att sträcka fast redskap från enskilt vatten vidare ut i allmänt vatten skall, utöver bestämmelsen i 12 §, bestämmelserna i 3 § andra stycket lagen (1950:596) om rätt till fiske fortfarande gälla.
4. Den som vid lagens ikraftträdande bedriver fiske som fordrar yrkesfiskelicens enligt den nya lagen och som ansökt om men ännu inte beviljats sådan licens får fortsätta med fisket till dess licensfrågan avgjorts, dock längst till utgången av juni 1994.
5. Regeringen eller den myndighet som regeringen bestämmer får under en övergångstid föreskriva de avvikelser från kraven enligt 30 § för yrkesfiskelicens som kan föranledas av att någon vid lagens ikraftträdande utövar ett fiske som är mer omfattande än vad föreskrifter enligt 21 § medger.
6. I fråga om yrkesmässigt fiske gäller till utgången av år 1994, i stället för 13 §, bestämmelserna i lagen (1950:596) om rätt till fiske beträffande utländska medborgares likställdhet med svenska medborgare.
1995:101
Denna lag träder i kraft den 1 april 1995. Beslut som har meddelats före ikraftträdandet överklagas enligt äldre bestämmelser.
1998:848
1. Denna lag träder i kraft den 1 januari 1999.
2. Föreskrifter som har meddelats med stöd av naturvårdslagen
(1964:822) skall vid tillämpningen av den nya lydelsen av 3 §
anses som föreskrifter som har meddelats med stöd av 7 eller 8 kap. miljöbalken.
2008:438
1. Denna lag träder i kraft den 1 juli 2008.
2. I fråga om överträdelser som skett före ikraftträdandet ska äldre bestämmelser tillämpas.
2012:524
1. Denna lag träder i kraft den 1 augusti 2012.
2. Äldre föreskrifter gäller för sådana brott och överträdelser som har skett före ikraftträdandet.
2014:1026
1. Denna lag träder i kraft den 1 oktober 2014.
2. Ett fartygstillstånd och ett särskilt fartygstillstånd som har meddelats med stöd av 21 § i dess tidigare lydelse gäller som en fiskelicens med de begränsningar till en viss giltighetstid, ett visst fiske eller andra villkor som följer av fartygstillståndet eller det särskilda fartygstillståndet.
3. För den som bedriver fiske med fiskefartyg i havet med stöd av en yrkesfiskelicens som har meddelats med stöd av 30 §
i dess tidigare lydelse upphör licensen att gälla vid ikraftträdandet av denna lag.
4. För den som bedriver fiske i insjöarna eller utan fiskefartyg i havet med stöd av en yrkesfiskelicens som har meddelats med stöd av 30 § i dess tidigare lydelse gäller licensen som en personlig fiskelicens med de begränsningar till en viss giltighetstid, ett visst fiske eller andra villkor som följer av yrkesfiskelicensen.
5. Den ändrade högsta nivån för sanktionsavgifter ska gälla för överträdelser som har begåtts efter ikraftträdandet. Den utökade möjligheten till befrielse från sanktionsavgift ska gälla även för överträdelser som har begåtts före ikraftträdandet.
6. Paragrafen om indragning eller återkallelse av antalet tillåtna fiskedagar ska gälla endast för brott och överträdelser som har begåtts efter ikraftträdandet.
2017:945
1. Denna lag träder i kraft den 1 januari 2018.
2. Bestämmelserna i 52 och 53 §§ i den nya lydelsen tillämpas  inte på överträdelser av landningsskyldigheten som har skett  före ikraftträdandet.
Bilaga
Svenska medborgares rätt att fiska i enskilt vatten
OMRÅDE            TILLÅTNA              TILLÅTNA        SÄRSKILDA
REDSKAP               FISKSLAG        BESTÄMMELSER
Vid kusten i      Rörligt redskap       Alla utom lax,  Undantaget för lax
Norrbottens,                            se dock         gäller inte vid
Västerbottens,                          särskilda       långrevsfiske i vatten
Västernorrlands                         bestämmelser    som är minst 20 meter
och Gävleborgs                                          djupt. Fiskevattnet
län samt i                                              skall antingen ha
Uppsala län                                             förbindelse med öppna
utom Östhammars                                         havet eller vara
kommun´                                                 beläget vid en ö som är
skild från fastlandet
genom en sådan
förbindelse. Denna skall
i båda fallen vara
bredare än en kilometer,
räknat från fastlandet
eller från en ö som är
minst 100 meter lång.
Vid kusten i      Handredskap           Alla            Fiskemetoden som sådan
Östhammars                                              får inte kräva
kommun i                                                användning av båt
Uppsala län                                             eller utgöras av
och vid                                                 angeldonsfiske eller
kusten i                                                liknande metod.
Stockholms och Södermanlands län
Långrev               Alla            Långrevsfisket får bara
bedrivas i vatten som
är minst 20 meter djupt.
Fiskevattnet skall
antingen ha förbindelse
med öppna havet eller
vara beläget vid en ö
som är skild från
fastlandet genom en
sådan förbindelse.
Denna skall i båda
fallen vara bredare än
en kilometer, räknat
från fastlandet eller
från en ö som är minst
100 meter lång.
Rörliga redskap       Strömming och   Fisket får bara bedrivas
som utgörs av         skarpsill       i vatten med större djup
skötar och sillnät                    än sex meter. I Hölö och
Mörkö församlingar i
Stockholms län och i
Södermanlands län är
under tiden 1 april-30
september strömmings- och
skarpsillfisket
förbehållet innehavaren
av den enskilda
fiskerätten intill 200
meter från fastlandet
eller från en ö av minst
100 meters längd.
Vid kusten i      Handredskap           Alla            Fiskemetoden som sådan
Östergötlands                                           får inte kräva användning
län och i                                               av båt eller utgöras av
Kalmar län                                              angeldonsfiske eller
norr om                                                 liknande metod.
Kråkelund
Långrev               Alla            Långrevsfisket får bara
bedrivas i vatten som är
minst 20 meter djupt.
Fiskevattnet skall
antingen ha förbindelse
med öppna havet eller
vara beläget vid en ö som
är skild från fastlandet
genom en sådan
förbindelse. Denna skall
i båda fallen vara bredare
än en kilometer, räknat
från fastlandet eller från
en ö som är minst 100
meter lång.
Rörliga redskap       Strömming och   Fisket får bara bedrivas
som utgörs av         skarpsill       i vatten med större djup
skötar och sillnät                    än sex meter och på ett
avstånd av minst 200 meter
från fastlandet eller från
en ö av minst 100 meters
längd. Strömmings- och
skarpsillfisket är
förbehållet innehavaren
av den enskilda
fiskerätten inom följande
områden; Slätbaken,
Tränöfjärden och Gropviken
samt angränsande vatten
innanför räta linjer från
Djursö norra udde till
fastlandet över sydligaste
udden av Lilla Rimmö och
vidare från Djursö till
Yxnö och Norra
Finnöfastlandet över
sundens smalaste ställen;
Valdemarsviken innanför en
rät linje från Stora Ålö
till Kvädö, där inloppet
är smalast; Syrsan och
Bågviken samt
Gudingefjärden innanför
räta linjer från Björkö
till fastlandet över
smalaste delen av sundet,
från Björkö södra udde
till sydligaste udden av
lilla Rätö samt från
västligaste udden av lilla
Rätö till närmaste ställe
på fastlandet, och vidare
Gamlebyviken och
Lucernafjärden innanför en
linje från södra udden av
Gränsölandet rätt mot
söder.
Vid kusten i      Handredskap           Alla            Fiskemetoden som sådan
Kalmar län                                              får inte kräva användning
söder om                                                av båt eller utgöras av
Kråkelund och                                           angeldonsfiske eller
Blekinge läns                                           liknande metod.
östra kust
(norr om Torhamnsudde)
Långrev               Alla            Långrevsfisket får bara
bedrivas i vatten som är
minst 20 meter djupt.
Fiskevattnet skall
antingen ha förbindelse
med öppna havet eller
vara beläget vid en ö som
är skild från fastlandet
genom en sådan
förbindelse. Denna skall
i båda fallen vara
bredare än en kilometer,
räknat från fastlandet
eller från en ö som är
minst 100 meter lång.
Rörliga redskap       Strömming
som utgörs av         (sill) och
skötar och sillnät    skarpsill
samt tobisnot
Vid kusten i      Handredskap           Alla            Fiskemetoden som sådan
Gotlands län                                            får inte kräva användning
av båt eller utgöras av
angeldonsfiske eller
liknande metod.
Långrev               Alla            Långrevsfisket får bara
bedrivas i vatten som är
minst 20 meter djupt.
Rörligt redskap       Alla
som utgörs av nät
samt tobisnot
Vid Blekinge      Handredskap           Alla            Fiskemetoden som sådan
läns södra kust                                         får inte kräva användning
(väster om                                              av båt eller utgöras av
Torhamnsudde)                                           angeldonsfiske eller
liknande metod.
Rörligt redskap       Alla
som utgörs av
nät, långrev och
tobisnot
Snörpvad              Alla            Fisket är tillåtet i
vatten som har ett större
djup än sex meter.
Rörligt redskap       Alla            Fisket skall bedrivas på
i övrigt                              ett avstånd av minst 300
meter från fastlandet
eller från en ö av minst
100 meters längd. Om
kurvan för högst tre
meters djup går längre ut,
skall fisket dock bedrivas
utanför den djupkurvan.
Vid Skånes        Rörligt redskap       Alla
östra och södra kuster
Vid Skånes        Alla redskap          Alla, se dock   Fiske efter ostron är
västra kust                             särskilda       förbehållet innehavaren av
och vid                                 bestämmelser    den enskilda fiskerätten
kusten i                                                inom 200 meter från
Hallands                                                fastlandet eller från en ö
län samt                                                av minst 100 meters längd.
Göteborgs                                               För fiske med fast redskap
och Bohus                                               krävs tillstånd enligt
län                                                     10 §.
I Vänern          Handredskap           Alla utom       Fiskemetoden som sådan
kräftor         får inte kräva användning
av båt eller utgöras av
angeldonsfiske eller
liknande metod.
Rörligt redskap       Siklöja och     Fisket får bedrivas
som utgörs av         nors            utanför öppen strand på
finmaskat nät                         ett större djup än åtta
meter, bestämt efter
rådande vattenstånd.
Ålrev med dött        Ål              Fisket får bedrivas under
agn                                   tiden 16 juli-15 oktober
efter tillstånd av
regeringen eller den
myndighet  regeringen
bestämmer. Ett tillstånd
kan begränsas till att
avse visst område och får
endast meddelas den som
fiskar yrkesmässigt.
I Mariestads-     Rörligt redskap       Alla utom       Fisket skall bedrivas på
fjärden och                             kräftor         ett avstånd av minst 300
Östersundet                                             meter från fastlandet
eller från en ö av minst
100 meters längd. Om
kurvan för högst tre
meters djup går längre ut,
skall fisket dock bedrivas
utanför den djupkurvan.
I Vättern         Handredskap           Alla utom       Fiskemetoden som sådan
kräftor         får inte kräva användning
av båt eller utgöras av
angeldonsfiske eller
liknande metod.
Utter och drag        Alla utom       Fisket får endast bedrivas
samt agnnot           kräftor         utanför öppen strand.
I Mälaren         Handredskap           Alla utom       Fiskemetoden som sådan
kräftor         får inte kräva användning
av båt eller utgöras av
angeldonsfiske eller
liknande metod.
I norra           Rörligt redskap       Alla utom       Fisket skall bedrivas på
Björkfjärden,                           kräftor         ett avstånd av minst 300
Prästfjärden,                                           meter från fastlandet
Södra                                                   eller från en ö av minst
Björkfjärden                                            100 meters längd. Om
och                                                     kurvan för högst tre
Hovgårds-                                               meters djup går längre
fjärden.                                                ut, skall fisket dock
Fjärdarna                                               bedrivas utanför den
skall anses                                             djupkurvan.
begränsade mot Gripsholms-
viken av räta linjer från Hagskär till närmaste ställen på fastlandet, mot Gränsöfjärden av räta linjer Ringsökalven-
Bastlagnö-
Ytterholmen över sundens smalaste ställen, mot Ekolsundsviken av räta linjer från Tallholmen till närmaste ställen på fastlandet, mot Kalmarviken av räta linjer från Knuten till närmaste ställen på fastlandet, mot Säbyholmsviken av Smidösunds smalaste del samt mot Långtarmen av en rät linje Dävensö västspets-
Munsö nordspets.
I Hjälmaren       Handredskap           Alla utom       Fiskemetoden som sådan
kräftor         får inte kräva användning
av båt eller utgöras av
angeldonsfiske eller
liknande metod.
Mellanfjärden     Rörligt redskap       Alla utom       Fisket skall bedrivas på
kräftor         ett avstånd av minst en
kilometer från fastlandet
eller från en ö av minst
100 meters längd.
I Storsjön        Handredskap           Alla utom       Fiskemetoden som sådan
i Jämtland                              kräftor         får inte kräva användning
av båt eller utgöras av
angeldonsfiske eller
liknande metod.
Rörligt redskap       Sik             Sikfisket skall bedrivas
som utgörs av nät                     på ett avstånd av minst
300 meter från fastlandet
eller från en ö av minst
100 meters längd.
Hängryssja            Lake
(lakstrut)
Lag (1995:1388)
.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.