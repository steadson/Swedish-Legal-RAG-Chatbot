Title: Utlänningslag (2005:716)
SFS Number: Svensk författningssamling 2005:716
URL: https://www.riksdagen.se/sv/dokument-och-lagar/dokument/svensk-forfattningssamling/utlanningslag-2005716_sfs-2005-716/
Source Link: http://rkrattsbaser.gov.se/sfst?bet=2005:716
Amendment Register Link: http://rkrattsbaser.gov.se/sfsr?bet=2005:716
Ministry/Authority: Justitiedepartementet L7
Issued: 2005-09-29
Metadata: {"Utfärdad": "2005-09-29", "Ändrad": "t.o.m. SFS 2025:850"}

==================================================

Utlänningslag (2005:716)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2005:716
Departement/myndighet
:   
Justitiedepartementet L7
Utfärdad
:   
2005-09-29
Ändrad
:   
t.o.m. SFS 2025:850
Övrig text
:   
Rättelseblad 2009:16, 2009:1542 och 2014:198 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens innehåll, vissa definitioner och allmänna bestämmelser
2 kap. Villkor för att en utlänning skall få resa in i samt vistas och arbeta i Sverige
3 kap. Visering
3 a kap. Uppehållsrätt för EES-medborgare m.fl.
3 b kap. Kompletterande bestämmelser till utträdesavtalet  mellan Förenade kungariket och EU
4 kap. Flyktingar och andra skyddsbehövande
5 kap. Uppehållstillstånd
5 a kap. Ställning som varaktigt bosatt i Sverige
5 b kap. Uppehållstillstånd för forskning, studier inom  högre utbildning, viss praktik, visst volontärarbete och  au pair-arbete
6 kap. Arbetstillstånd
6 a kap. EU-blåkort
6 b kap. Tillstånd för företagsintern förflyttning, ICT
6 c kap. Tillstånd för säsongsarbete
7 kap. Återkallelse av tillstånd
8 kap. Avvisning och utvisning
8 a kap. Utvisning på grund av brott
9 kap. Kontroll- och tvångsåtgärder
10 kap. Förvar och uppsikt avseende utlänningar
11 kap. Hur en utlänning som hålls i förvar skall behandlas
12 kap. Verkställighet av beslut om avvisning och utvisning
13 kap. Handläggningen av ärenden hos förvaltningsmyndigheterna m.m.
14 kap. Överklagande av en förvaltningsmyndighets beslut
15 kap. Nöjdförklaring
16 kap. Migrationsdomstolar och Migrationsöverdomstolen
17 kap. Skyldighet att lämna uppgifter
18 kap. Offentligt biträde
19 kap. Kostnadsansvar
20 kap. Bestämmelser om straff m.m.
21 kap. Tillfälligt skydd
22 kap.
23 kap. Särskilda bemyndiganden
Övergångsbestämmelser
1 kap. Lagens innehåll, vissa definitioner och allmänna bestämmelser
Lagens innehåll
1 §
I denna lag finns föreskrifter om
- lagens innehåll, vissa definitioner och allmänna  bestämmelser (1 kap.),
- villkor för att en utlänning ska få resa in i samt vistas  och arbeta i Sverige (2 kap.),
- visering (3 kap.),
- uppehållsrätt (3 a kap.),
- uppehållsstatus, uppehållsrätt och bevis för gränsarbetare  som kompletterar bestämmelserna i utträdesavtalet mellan  Förenade kungariket och EU (3 b kap.),
- flyktingar och andra skyddsbehövande (4 kap.),
- uppehållstillstånd (5 kap.),
- ställning som varaktigt bosatt i Sverige (5 a kap.),
- uppehållstillstånd för forskning, studier inom högre  utbildning, viss praktik, visst volontärarbete och au pair-
arbete (5 b kap.),
- arbetstillstånd (6 kap.),
- EU-blåkort (6 a kap.),
- tillstånd för företagsintern förflyttning, ICT (6 b kap.),
- tillstånd för säsongsarbete (6 c kap.),
- återkallelse av tillstånd (7 kap.),
- avvisning och utvisning (8 kap.),
- utvisning på grund av brott (8 a kap.),
- kontroll- och tvångsåtgärder (9 kap.),
- förvar och uppsikt avseende utlänningar (10 kap.),
- hur en utlänning som hålls i förvar ska behandlas (11 kap.),
- verkställighet av beslut om avvisning och utvisning 
(12 kap.),
- handläggningen av ärenden hos förvaltningsmyndigheterna m.m. 
(13 kap.),
- överklagande av förvaltningsmyndighets beslut (14 kap.),
- nöjdförklaring (15 kap.),
- migrationsdomstolar och Migrationsöverdomstolen (16 kap.),
- skyldighet att lämna uppgifter (17 kap.),
- offentligt biträde (18 kap.),
- kostnadsansvar (19 kap.),
- bestämmelser om straff m.m. (20 kap.),
- tillfälligt skydd (21 kap.),
- tribunalvittnen (22 kap.), och
- särskilda bemyndiganden (23 kap.).
Lag (2020:939)
.
1 a §
Har upphävts genom
lag (2021:765)
.
Vissa definitioner
Barn
2 §
Med barn avses i denna lag en person som är under 18 år.
Asyl
3 §
Med asyl avses i denna lag ett uppehållstillstånd som beviljas en utlänning därför att han eller hon är flykting eller alternativt skyddsbehövande.
Lag (2009:1542)
.
EU-stat
3 a §
Med EU-stat avses i denna lag en stat som är medlem i Europeiska unionen (EU).
Lag (2006:219)
.
EES-stat och EES-medborgare
3 b §
Med EES-stat avses i denna lag en stat som omfattas av avtalet om Europeiska ekonomiska samarbetsområdet (EES).
Med EES-medborgare avses en utlänning som är medborgare i en EES-stat. När det gäller familjeanknytning avses även vissa svenska medborgare i enlighet med vad som närmare framgår av 3 a kap. 2 § andra stycket.
Lag (2014:198)
.
3 c §
Har upphävts genom
lag (2014:198)
.
Schengenkonventionen, Schengenstat och Schengenvisering
4 §
Med Schengenkonventionen avses i denna lag konventionen om tilllämpning av Schengenavtalet av den 14 juni 1985.
Med Schengenstat avses
1. en stat som har tillträtt eller anslutit sig till Schengenkonventionen, samt
2. Island, Norge, Schweiz och Liechtenstein.
Lag (2011:1209)
.
4 a §
Med Schengenvisering avses i denna lag en visering enligt Europaparlamentets och rådets förordning (EG) nr 810/2009 av den 13 juli 2009 om införande av en gemenskapskodex om viseringar (viseringskodex).
Lag (2011:705)
.
Rörlighetsdirektivet
4 b §
Med rörlighetsdirektivet avses i denna lag Europaparlamentets och rådets direktiv 2004/38/EG av den 29 april 2004 om unionsmedborgares och deras familjemedlemmars rätt att fritt röra sig och uppehålla sig inom medlemsstaternas territorier och om ändring av förordning
(EEG) nr 1612/68 och om upphävande av direktiven 64/221/EEG, 68/360/EEG, 72/194/EEG, 73/148/EEG, 75/34/EEG, 75/35/EEG, 90/364/EEG, 90/365/EEG och 93/96/EEG.
Lag (2014:198)
.
Utträdesavtalet mellan Förenade kungariket och EU
4 c §
Med utträdesavtalet mellan Förenade kungariket och EU  avses i denna lag avtalet om Förenade konungariket  Storbritannien och Nordirlands utträde ur Europeiska unionen  och Europeiska atomenergigemenskapen (EUT L 29, 31.1.2020,  s. 7).
Lag (2020:939)
.
Återvändandeförordningen och gränsförordningen
4 d §
Med återvändandeförordningen avses i denna lag  Europaparlamentets och rådets förordning (EU) 2018/1860 av den 
28 november 2018 om användning av Schengens informationssystem  för återvändande av tredjelandsmedborgare som vistas olagligt  i medlemsstaterna.
Med gränsförordningen avses Europaparlamentets och rådets  förordning (EU) 2018/1861 av den 28 november 2018 om  inrättande, drift och användning av Schengens  informationssystem (SIS) på området in- och utresekontroller,  om ändring av konventionen om tillämpning av Schengenavtalet  och om ändring och upphävande av förordning (EG) nr 1987/2006.
Lag (2021:1189)
.
/Rubriken träder i kraft I:2025-10-12/
In- och utreseförordningen
4 e §
/Träder i kraft I:2025-10-12/
Med in- och utreseförordningen avses i denna lag  Europaparlamentets och rådets förordning (EU) 2017/2226 av den 
30 november 2017 om inrättande av ett in- och utresesystem för  registrering av in- och utreseuppgifter och av uppgifter om  nekad inresa för tredjelandsmedborgare som passerar  medlemsstaternas yttre gränser, om fastställande av villkoren  för åtkomst till in- och utresesystemet för brottsbekämpande  ändamål och om ändring av konventionen om tillämpning av  Schengenavtalet och förordningarna (EG) nr 767/2008 och (EU)  nr 1077/2011.
Lag (2022:242)
.
/Rubriken träder i kraft I:den dag som regeringen bestämmer/
Etias-förordningen
4 f §
/Träder i kraft I:den dag som regeringen bestämmer/
Med Etias-förordningen avses i denna lag  Europaparlamentets och rådets förordning (EU) 2018/1240 av den 
12 september 2018 om inrättande av ett EU-system för  reseuppgifter och resetillstånd (Etias) och om ändring av  förordningarna (EU) nr 1077/2011, (EU) nr 515/2014, (EU) 
2016/399, (EU) 2016/1624 och (EU) 2017/2226.
Lag (2023:337)
.
Inresa
5 §
Med inresa avses i denna lag att en utlänning passerar in över gränsen för svenskt territorium.
Regeringen får meddela föreskrifter om undantag från vad som anges i första stycket.
Utresa
6 §
Med utresa avses i denna lag att en utlänning passerar ut över gränsen för svenskt territorium.
Regeringen får meddela föreskrifter om undantag från vad som anges i första stycket.
Säkert ursprungsland
6 a §
Med säkert ursprungsland avses i denna lag ett land där  det allmänt och genomgående inte förekommer förföljelse,  tortyr eller annan omänsklig eller förnedrande behandling  eller bestraffning eller hot på grund av urskillningslöst våld  med anledning av en yttre eller inre väpnad konflikt. Vid  bedömningen av om ett land ska anses vara ett säkert  ursprungsland ska den rättsliga situationen och de politiska  förhållandena i landet beaktas.
Regeringen eller den myndighet som regeringen bestämmer får  meddela föreskrifter om en förteckning över länder som  uppfyller definitionen i första stycket.
Lag (2021:223)
.
Säkerhetsärenden
7 §
Säkerhetsärenden enligt denna lag är ärenden där  Säkerhetspolisen av skäl som rör Sveriges säkerhet eller som  annars har betydelse för allmän säkerhet förordar
- att en utlänning ska avvisas eller utvisas,
- att en utlännings ansökan om uppehållstillstånd eller  arbetstillstånd ska avslås eller att en utlännings  uppehållstillstånd eller arbetstillstånd ska återkallas,
- att en utlänning inte ska beviljas statusförklaring eller  att en utlännings statusförklaring ska återkallas,
- att en utlänning inte ska beviljas resedokument,
- att en utlänning inte ska beviljas främlingspass eller att  en utlännings främlingspass ska återkallas, eller
- att en utlännings ansökan om ställning som varaktigt bosatt  ska avslås eller att en utlännings ställning som varaktigt  bosatt ska återkallas.
Ett ärende hos Migrationsverket om huruvida ny prövning ska  beviljas enligt 12 kap. 19 eller 19 b § är ett säkerhetsärende  om beslutet om avvisning eller utvisning har fattats i ett  säkerhetsärende.
Lag (2024:28)
.
Allmänna bestämmelser
8 §
Lagen ska tillämpas så att en utlännings frihet inte  begränsas mer än vad som är nödvändigt i varje enskilt fall.
En ingripande åtgärd får endast användas om den står i rimlig  proportion till syftet med åtgärden. Om en mindre ingripande  åtgärd är tillräcklig, ska den användas.
Lag (2025:793)
.
9 §
Det som föreskrivs om avvisning och utvisning i denna lag gäller i tilllämpliga delar också för beslut om överföring enligt Europaparlamentets och rådets förordning (EU) nr 604/2013 av den 26 juni 2013 om kriterier och mekanismer för att avgöra vilken medlemsstat som är ansvarig för att pröva en ansökan om internationellt skydd som en tredjelandsmedborgare eller en statslös person har lämnat in i någon medlemsstat (omarbetning) (Dublinförordningen).
Lag (2014:792)
.
10 §
I fall som rör ett barn skall särskilt beaktas vad hänsynen till barnets hälsa och utveckling samt barnets bästa i övrigt kräver.
11 §
När frågor om tillstånd enligt denna lag skall bedömas och ett barn berörs av ett beslut i ärendet skall, om det inte är olämpligt, barnet höras. Den hänsyn skall tas till det barnet har sagt som barnets ålder och mognad motiverar.
12 §
Har upphävts genom
lag (2021:765)
.
13 §
Säkerhetsärenden skall handläggas skyndsamt.
14 §
Om en utlänning har ansökt om uppehållstillstånd,  statusförklaring, resedokument eller ställning som varaktigt  bosatt och Säkerhetspolisen har ansökt om att utlänningen ska  utvisas enligt lagen (2022:700) om särskild kontroll av vissa  utlänningar, ska ansökningarna handläggas tillsammans enligt  den lagen.
En ansökan om uppehållstillstånd, statusförklaring,  resedokument eller ställning som varaktigt bosatt av en  utlänning som är utvisad enligt lagen om särskild kontroll av  vissa utlänningar eller har meddelats motsvarande beslut  enligt äldre lag och befinner sig i Sverige, ska handläggas  enligt den lagen.
Lag (2022:705)
.
15 §
Ska det vid tillämpningen av denna lag göras en bedömning av om det finns risk för att en utlänning avviker, får hänsyn endast tas till om denne
1. tidigare har hållit sig undan,
2. har uppgett att han eller hon inte har för avsikt att lämna landet efter ett beslut om avvisning eller utvisning,
3. har uppträtt under någon identitet som var felaktig,
4. inte har medverkat till att klarlägga sin identitet och därigenom försvårat prövningen av sin ansökan om uppehållstillstånd,
5. medvetet har lämnat oriktiga uppgifter eller undanhållit väsentlig information,
6. tidigare har överträtt ett meddelat återreseförbud,
7. har dömts för ett brott som kan leda till fängelse, eller
8. har utvisats av allmän domstol på grund av brott.
Lag (2012:129)
.
16 §
Bestämmelser om gränspassage finns i Europaparlamentets  och rådets förordning (EU) 2016/399 av den 9 mars 2016 om en  unionskodex om gränspassage för personer (kodex om  Schengengränserna).
Lag (2018:30)
.
17 §
Bestämmelser om att vissa utlänningar har rätt att resa  in i samt vistas och arbeta i Sverige finns även i  utträdesavtalet mellan Förenade kungariket och EU.
Lag (2020:939)
.
2 kap. Villkor för att en utlänning skall få resa in i samt vistas och arbeta i Sverige
Pass
1 §
En utlänning som reser in i eller vistas i Sverige skall ha pass.
1 a §
Om en utlänning inte har någon handling som gäller som  pass och saknar möjlighet att skaffa en sådan handling, får  Migrationsverket utfärda ett främlingspass för honom eller  henne.
Har en utlänning beviljats uppehållstillstånd som alternativt  skyddsbehövande enligt 4 kap. 2 § eller beviljats  skyddsstatusförklaring enligt 4 kap. 3 c §, ska  Migrationsverket utfärda ett främlingspass för utlänningen, om  han eller hon inte kan få ett nationellt pass. Främlingspass  ska dock inte utfärdas om tvingande hänsyn till den nationella  säkerheten eller den allmänna ordningen kräver att så inte  sker.
Migrationsverket får utfärda främlingspass även i andra fall,  om det finns särskilda skäl.
Lag (2021:765)
.
1 b §
En ansökan om främlingspass ska avslås om det inom de  senaste fem åren före ansökan har utfärdats tre sådana pass  för utlänningen och det inte finns särskilda skäl att bifalla  ansökan.
Första stycket gäller inte de fall som anges i 1 a § andra  stycket.
Lag (2021:390)
.
1 c §
Migrationsverket ska återkalla ett främlingspass om  innehavaren
1. blir svensk medborgare,
2. får en annan handling som gäller som pass,
3. ska resa till sitt hemland,
4. inte längre har rätt att vistas i landet enligt ett beslut  om avvisning eller utvisning, eller
5. avlider.
Första stycket gäller inte om särskilda skäl talar emot det.
Lag (2021:390)
.
1 d §
Migrationsverket får återkalla ett främlingspass om det  finns skäl för det med hänsyn till Sveriges säkerhet eller  allmän säkerhet.
Ett främlingspass som har utfärdats enligt 1 a § andra stycket  får dock återkallas endast om tvingande hänsyn till den  nationella säkerheten eller den allmänna ordningen kräver det.
Lag (2024:28)
.
2 §
Regeringen får meddela föreskrifter om i vilka fall  svenska myndigheter får utfärda pass för utlänningar.
Regeringen eller den myndighet som regeringen bestämmer får  meddela föreskrifter om vilka handlingar som får godtas som  pass.
Regeringen eller den myndighet som regeringen bestämmer får  meddela ytterligare föreskrifter om främlingspass.
Lag (2021:390)
.
Visering
3 §
En utlänning som reser in i eller vistas i Sverige ska ha Schengenvisering eller nationell visering.
Lag (2014:198)
.
Uppehållsrätt
3 a §
Bestämmelser om uppehållsrätt för EES-medborgare och deras familjemedlemmar finns i 3 a kap.
Lag (2006:219)
.
3 b §
Bestämmelser om att vissa medborgare i Förenade  kungariket och deras familjemedlemmar har uppehållsrätt finns  i avdelning II i andra delen av utträdesavtalet mellan  Förenade kungariket och EU. Kompletterande bestämmelser till  utträdesavtalet finns i 3 b kap.
Lag (2020:939)
.
Uppehållstillstånd
4 §
Uppehållstillstånd är ett tillstånd att vistas i Sverige under viss tid (tidsbegränsat uppehållstillstånd) eller utan tidsbegränsning (permanent uppehållstillstånd). Den som har uppehållstillstånd eller ställning som varaktigt bosatt i Sverige får, om villkoret i 1 § är uppfyllt, resa in i Sverige.
Lag (2014:198)
.
5 §
En utlänning som vistas i Sverige mer än tre månader ska ha uppehållstillstånd.
Lag (2014:198)
.
6 §
Regeringen får meddela föreskrifter om att utlänningar skall ha uppehållstillstånd redan efter en kortare vistelsetid i Sverige än tre månader.
Arbetstillstånd
7 §
Arbetstillstånd är ett tillstånd att arbeta i Sverige. En utlänning som skall arbeta i Sverige på grund av anställning här eller utomlands skall ha arbetstillstånd.
Kombinerade uppehålls- och arbetstillstånd
7 a §
Bestämmelser om kombinerade uppehålls- och  arbetstillstånd finns i 6 a-6 c kap.
Lag (2018:319)
.
Undantag från kraven på pass, visering, uppehållstillstånd och arbetstillstånd
8 §
Kravet på pass enligt 1 § för inresa gäller inte för en utlänning som är medborgare i en Schengenstat om han eller hon reser eller har rest in i Sverige direkt från en Schengenstat.
Kravet på pass enligt 1 § för vistelse gäller inte för en medborgare i Danmark, Finland, Island eller Norge och inte heller för en utlänning som är medborgare i en annan Schengenstat om han eller hon har rest in i Sverige direkt från en Schengenstat.
Lag (2014:198)
.
8 a §
Kravet på visering enligt 3 § gäller inte för en  utlänning som
1. är EES-medborgare,
2. har uppehållskort eller permanent uppehållskort som har  utfärdats i Sverige eller av en behörig myndighet i en annan  EES-stat,
3. har uppehållstillstånd,
4. har ställning som varaktigt bosatt i Sverige, eller
5. återtas enligt 6 a kap. 14 § eller 6 b kap. 19 §.
Kravet på visering enligt 3 § för inresa gäller inte heller  för en utlänning som återtas enligt 4 kap. 5 d §, 5 a kap. 7 §  eller 5 b kap. 25 §.
Lag (2019:1208)
.
8 b §
Kravet på uppehållstillstånd enligt 5 § gäller inte för en utlänning som
1. är medborgare i Danmark, Finland, Island eller Norge,
2. har uppehållsrätt, eller
3. har visering för längre tid än tre månader.
Lag (2014:198)
.
8 c §
Kravet på arbetstillstånd enligt 7 § gäller inte för en utlänning som
1. är medborgare i Danmark, Finland, Island eller Norge,
2. har uppehållsrätt, eller
3. har permanent uppehållstillstånd.
Lag (2014:198)
.
9 §
Regeringen får meddela föreskrifter om att utlänningar i andra fall än de som anges i 8-8 c §§ får resa in i Sverige samt vistas och arbeta här utan pass, visering, uppehållstillstånd eller arbetstillstånd.
Lag (2014:198)
.
10 §
Bestämmelserna om krav på pass, visering,  uppehållstillstånd och arbetstillstånd tillämpas inte för
1. diplomatiska tjänstemän och avlönade konsulära tjänstemän  som är anställda i Sverige av främmande stater samt deras  familjer och deras anställda, och
2. främmande staters kurirer.
I fråga om andra utlänningar som är berättigade till förmåner  enligt lagen (1976:661) om immunitet och privilegier i vissa  fall gäller de inskränkningar som följer av den lagen.
Regeringen får meddela föreskrifter om
1. att bestämmelserna om krav på pass, visering,  uppehållstillstånd och arbetstillstånd gäller i viss  utsträckning för de utlänningar som anges i första stycket,  och
2. förutsättningar för att bevilja och återkalla  uppehållstillstånd för sådana utlänningar som avses i första  och andra styckena.
Lag (2022:456)
.
/Rubriken träder i kraft I:den dag som regeringen bestämmer/
Resetillstånd
11 §
/Träder i kraft I:den dag som regeringen bestämmer/
I Etias-förordningen finns bestämmelser om krav på  resetillstånd för vissa utlänningar som är undantagna från  kravet på Schengenvisering.
Lag (2023:337)
.
3 kap. Visering
1 §
Villkor för beviljande av Schengenvisering finns i viseringskodexen.
Lag (2011:705)
.
2 §
Har upphävts genom
lag (2011:705)
.
3 §
Har upphävts genom
lag (2011:705)
.
4 §
Om det finns särskilda skäl får nationell visering beviljas. En sådan visering ger tillstånd att resa in i och vistas i Sverige. Viseringen får endast beviljas för längre tid än tre månader, dock högst ett år. Den får beviljas för längre tid än utlänningens pass gäller endast när det finns särskilda skäl.
Lag (2011:705)
.
Beslutande myndigheter
5 §
Beslut om Schengenvisering får utöver vad som följer av viseringskodexen meddelas av Migrationsverket. Beslut om nationell visering får meddelas av Migrationsverket och Regeringskansliet.
Lag (2011:705)
.
Bemyndiganden
6 §
Regeringen eller, efter regeringens bemyndigande, Migrationsverket får meddela föreskrifter om att andra myndigheter har rätt att besluta om visering.
Regeringen får meddela föreskrifter om att ett organ som är knutet till Sveriges exportråd har rätt att bevilja visering.
Regeringen eller, efter regeringens bestämmande, Regeringskansliet får ingå överenskommelse med en Schengenstat om att den statens behöriga myndigheter får besluta om Schengenvisering.
Regeringen eller, efter regeringens bestämmande, Regeringskansliet får besluta om samarbete med en extern tjänsteleverantör eller med en kommersiell mellanhand i enlighet med viseringskodexen.
Lag (2011:705)
.
7 §
Regeringen får meddela ytterligare föreskrifter om visering.
3 a kap. Uppehållsrätt för EES-medborgare m.fl.
Allmänna bestämmelser
1 §
Med uppehållsrätt avses en rätt för EES-medborgare och deras familjemedlemmar att vistas i Sverige mer än tre månader utan uppehållstillstånd i enlighet med vad som sägs i detta kapitel.
Lag (2006:219)
.
2 §
Med familjemedlem till EES-medborgare avses i denna lag en utlänning som följer med eller i Sverige ansluter sig till en EES-medborgare och som är
1. make eller sambo till EES-medborgaren,
2. släkting i rakt nedstigande led till EES-medborgaren eller till hans eller hennes make eller sambo, om släktingen är beroende av någon av dem för sin försörjning eller är under 21 år,
3. släkting i rakt uppstigande led till EES-medborgaren eller till hans eller hennes make eller sambo, om släktingen är beroende av någon av dem för sin försörjning, eller
4. annan familjemedlem, om familjemedlemmen i det land som han eller hon har kommit från är beroende av EES-medborgaren för sin försörjning eller ingår i EES-medborgarens hushåll eller om det av allvarliga hälsoskäl absolut krävs att EES-medborgaren personligen tar hand om familjemedlemmen.
Med familjemedlem till EES-medborgare avses i denna lag även en utlänning med sådan familjeanknytning som anges i första stycket till en svensk medborgare som återvänder till Sverige efter att ha utnyttjat sin rätt till fri rörlighet enligt rörlighetsdirektivet och som utlänningen har följt med eller anslutit sig till när den svenska medborgaren utnyttjat sin rätt till fri rörlighet.
Lag (2014:198)
.
Uppehållsrätt
3 §
En EES-medborgare har uppehållsrätt om han eller hon
1. är arbetstagare eller egen företagare i Sverige,
2. har kommit till Sverige för att söka arbete och har en verklig möjlighet att få en anställning,
3. är inskriven som studerande vid en erkänd utbildningsanstalt i Sverige och enligt en försäkran om detta har tillräckliga tillgångar för sin och sina familjemedlemmars försörjning samt har en heltäckande sjukförsäkring för sig och familjemedlemmarna som gäller i Sverige, eller
4. har tillräckliga tillgångar för sin och sina familjemedlemmars försörjning och har en heltäckande sjukförsäkring för sig och familjemedlemmarna som gäller i Sverige.
Lag (2006:219)
.
4 §
En sådan familjemedlem till en EES-medborgare som avses i 2 § första stycket har uppehållsrätt om EES-medborgaren har uppehållsrätt enligt 3 §.
En sådan familjemedlem till en EES-medborgare som avses i 2 §
andra stycket har uppehållsrätt.
Uppehållsrätt enligt första eller andra stycket föreligger inte om ett äktenskap ingåtts, ett samboförhållande inletts eller en utlänning adopterats uteslutande i syfte att ge utlänningen uppehållsrätt.
Lag (2014:198)
.
5 §
Uppehållsrätten finns så länge villkoren är uppfyllda.
Lag (2006:219)
.
Att behålla uppehållsrätt i vissa fall
5 a §
En EES-medborgare som har uppehållsrätt som arbetstagare eller egen företagare enligt 3 § 1 anses som arbetstagare respektive egen företagare och behåller sin uppehållsrätt även om han eller hon
1. drabbas av tillfällig arbetsoförmåga på grund av sjukdom eller olycksfall, eller
2. inleder en yrkesutbildning.
I fall som avses i första stycket 2 måste utbildningen ha samband med den tidigare sysselsättningen, förutom i fall då EES-medborgaren är ofrivilligt arbetslös.
En EES-medborgare som har uppehållsrätt som arbetstagare enligt 3 § 1 anses som arbetstagare och behåller sin uppehållsrätt om han eller hon är ofrivilligt arbetslös efter mer än ett års anställning och har anmält sig som arbetssökande vid den offentliga arbetsförmedlingen. Har EES-medborgaren fullgjort en anställning som varit tidsbegränsad till mindre än ett år eller inträffar den ofrivilliga arbetslösheten under de första tolv månaderna av en anställning, anses EES-medborgaren under motsvarande förutsättningar i stället som arbetstagare i sex månader och behåller sin uppehållsrätt under samma tid.
Lag (2014:198)
.
5 b §
En EES-medborgares familjemedlem som inte själv är EES-medborgare behåller sin uppehållsrätt om den person från vilken han eller hon härlett sin uppehållsrätt avlider, under förutsättning att familjemedlemmen då har vistats i Sverige som familjemedlem under minst ett år och
1. är arbetstagare eller egen företagare i Sverige,
2. har tillräckliga tillgångar för sin och sina familjemedlemmars försörjning och har en heltäckande sjukförsäkring för sig och familjemedlemmarna som gäller i Sverige, eller
3. är medlem i en familj som redan är bildad i Sverige av en person som uppfyller villkoren i 1 eller 2.
Lag (2014:198)
.
5 c §
En EES-medborgares familjemedlem som är släkting i rakt nedstigande första led till EES-medborgaren och som är inskriven som studerande vid en erkänd utbildningsanstalt i Sverige behåller sin uppehållsrätt om den förälder från vilken han eller hon härlett sin uppehållsrätt avlider eller reser ut ur Sverige. Detsamma gäller en person som har vårdnaden om familjemedlemmen. Uppehållsrätten kvarstår till dess att familjemedlemmen har avslutat studierna.
Lag (2014:198)
.
5 d §
En EES-medborgares familjemedlem som inte själv är EES-medborgare behåller sin uppehållsrätt om anknytningen till den person från vilken han eller hon härlett sin uppehållsrätt upphör genom äktenskapsskillnad, ogiltigförklaring av äktenskapet eller upphörande av samboförhållandet, under förutsättning att han eller hon uppfyller vad som föreskrivs i 5 b § 1, 2 eller 3 och
1. äktenskapet eller samboförhållandet har varat i minst tre år, varav minst ett år i Sverige, när förfarandet för äktenskapsskillnad eller ogiltigförklaring av äktenskapet eller upplösning av samboförhållandet inleds,
2. vårdnaden av EES-medborgarens barn har överlåtits på familjemedlemmen,
3. det är befogat med hänsyn till särskilt svåra omständigheter i förhållandet, eller
4. familjemedlemmen genom överenskommelse mellan föräldrarna eller genom domstolsbeslut har rätt till umgänge med ett barn och denna umgängesrätt måste utövas i Sverige.
Lag (2014:198)
.
Permanent uppehållsrätt
6 §
En EES-medborgare som har vistats lagligt i Sverige utan avbrott under minst fem år har permanent uppehållsrätt.
Lag (2006:219)
.
7 §
En EES-medborgares familjemedlem som inte själv är EES-
medborgare och som har vistats lagligt i Sverige utan avbrott under minst fem år med den person från vilken han eller hon härleder sin uppehållsrätt, har permanent uppehållsrätt.
Lag (2006:219)
.
8 §
Det som sägs i 6 och 7 §§ påverkas inte av tillfälliga vistelser utanför Sverige som inte överstiger sammanlagt sex månader per år eller av en längre vistelse utanför Sverige på grund av obligatorisk militärtjänstgöring. Detsamma gäller vid vistelse utanför Sverige under högst tolv på varandra följande månader på grund av graviditet och förlossning, allvarlig sjukdom, studier eller yrkesutbildning, utstationering på grund av arbete i ett annat land eller särskilda skäl.
Lag (2006:219)
.
9 §
Permanent uppehållsrätt för EES-medborgare och deras  familjemedlemmar gäller utan villkor och kan endast upphöra om  utlänningen har vistats utanför Sverige i mer än två på  varandra följande år.
Lag (2020:939)
.
Uppehållskort m.m.
10 §
En EES-medborgares familjemedlem som inte själv är EES-medborgare och som har uppehållsrätt ska ansöka om uppehållskort hos Migrationsverket senast tre månader efter det att han eller hon kom till Sverige. Detta gäller dock inte för en utlänning som har ett giltigt uppehållstillstånd eller som inom tre månader från ankomsten till Sverige har ansökt om ett sådant tillstånd.
Lag (2014:198)
.
11 §
Om det kan antas att en EES-medborgares familjemedlem är skyldig att ansöka om uppehållskort enligt 10 §, får Migrationsverket förelägga honom eller henne att fullgöra denna skyldighet. Migrationsverket får även förelägga familjemedlemmen att lämna in sådana handlingar som är nödvändiga för att uppehållskort ska kunna utfärdas.
Lag (2014:198)
.
12 §
Ett föreläggande enligt 11 § får förenas med vite.
Fråga om utdömande av vite prövas av migrationsdomstol på ansökan av Migrationsverket.
Vid prövning av en fråga om utdömande av vite får även vitets lämplighet bedömas.
Lag (2006:448)
.
12 a §
Migrationsverket ska utfärda
1. intyg om permanent uppehållsrätt till en EES-medborgare som har ansökt om sådant intyg och som har permanent uppehållsrätt,
2. uppehållskort till en EES-medborgares familjemedlem som inte själv är EES-medborgare, om han eller hon har ansökt om sådant kort och har uppehållsrätt, och
3. permanent uppehållskort till en EES-medborgares familjemedlem som inte själv är EES-medborgare, om han eller hon har ansökt om sådant kort och har permanent uppehållsrätt.
Lag (2014:198)
.
Bemyndiganden
13 §
Regeringen får meddela föreskrifter om undantag från kraven i 3-7 §§.
Lag (2014:198)
.
14 §
Regeringen får meddela föreskrifter om vilka handlingar som ska lämnas vid ansökan om uppehållskort.
Lag (2014:198)
.
3 b kap. Kompletterande bestämmelser till utträdesavtalet  mellan Förenade kungariket och EU
1 §
I detta kapitel finns bestämmelser som kompletterar  avdelning II i andra delen av utträdesavtalet mellan Förenade  kungariket och EU (utträdesavtalet).
Lag (2020:939)
.
2 §
Förutom i detta kapitel finns bestämmelser som  kompletterar utträdesavtalet i 8 kap. 7 a och 16 §§, 8 a kap. 
6 §, 9 kap. 8 b och 8 e §§, 12 kap. 13 a, 15 och 17 §§ och 
14 kap. 5 c §.
Lag (2022:1015)
.
Uppehållsstatus
3 §
En utlänning som uppehåller sig i Sverige i enlighet med  villkoren i avdelning II i andra delen av utträdesavtalet ska  ansöka om uppehållsstatus enligt artikel 18.1 i  utträdesavtalet.
Beslut om uppehållsstatus meddelas av Migrationsverket.
Lag (2020:939)
.
4 §
Även om villkoren för att bevilja uppehållsstatus enligt  utträdesavtalet är uppfyllda får uppehållsstatus vägras i  sådana fall som avses i 8 § eller om det finns grund för  avvisning eller utvisning enligt 8 kap. 11-14 §§.
Lag (2020:939)
.
5 §
Uppehållsstatus upphör att gälla för en utlänning som  avvisas eller utvisas från Sverige.
Lag (2020:939)
.
6 §
Regeringen får meddela föreskrifter om den tidsfrist som  enligt artikel 18.1 b första stycket i utträdesavtalet ska  gälla för en ansökan om uppehållsstatus.
Lag (2020:939)
.
När uppehållsrätt inte föreligger
7 §
En utlänning som medvetet har lämnat oriktiga uppgifter  eller medvetet har förtigit omständigheter som har varit av  betydelse för att få uppehållsstatus, har inte uppehållsrätt  enligt utträdesavtalet.
Om utlänningen har vistats här i landet i mer än fyra år efter  beslutet om uppehållsstatus, gäller första stycket endast om  det finns synnerliga skäl.
Lag (2020:939)
.
8 §
En utlänning som är familjemedlem till en medborgare i  Förenade kungariket har inte uppehållsrätt enligt  utträdesavtalet om ett äktenskap har ingåtts, ett  samboförhållande har inletts eller en utlänning har adopterats  uteslutande i syfte att ge utlänningen uppehållsrätt.
Lag (2020:939)
.
Utfärdande av bevis för gränsarbetare
9 §
Migrationsverket ska på ansökan utfärda ett bevis enligt  artikel 26 i utträdesavtalet till en medborgare i Förenade  kungariket som har rättigheter i egenskap av gränsarbetare  enligt avdelning II i andra delen av utträdesavtalet.
Lag (2020:939)
.
4 kap. Flyktingar och andra skyddsbehövande
Definitioner
1 §
Med flykting avses i denna lag en utlänning som
- befinner sig utanför det land som utlänningen är medborgare i, därför att han eller hon känner välgrundad fruktan för förföljelse på grund av ras, nationalitet, religiös eller politisk uppfattning eller på grund av kön, sexuell läggning eller annan tillhörighet till en viss samhällsgrupp, och
- inte kan, eller på grund av sin fruktan inte vill, begagna sig av detta lands skydd.
Första stycket gäller oberoende av om det är landets myndigheter som är ansvariga för att utlänningen riskerar att utsättas för förföljelse eller om utlänningen riskerar att utsättas för förföljelse från enskilda och inte kan antas bli erbjuden ett effektivt skydd som inte är av tillfällig natur.
Vid bedömningen av om skydd erbjuds beaktas endast skydd som ges av staten eller av parter eller organisationer som kontrollerar hela eller en betydande del av statens territorium.
Första och andra styckena gäller även för en statslös utlänning som befinner sig utanför det land där han eller hon tidigare har haft sin vanliga vistelseort.
Av 2 b § följer att en utlänning som omfattas av denna paragraf i vissa fall är utesluten från att anses som flykting.
Lag (2014:1400)
.
2 §
Med alternativt skyddsbehövande avses i denna lag en utlänning som i andra fall än som avses i 1 § befinner sig utanför det land som utlänningen är medborgare i, därför att
1. det finns grundad anledning att anta att utlänningen vid ett återvändande till hemlandet skulle löpa risk att straffas med döden eller att utsättas för kroppsstraff, tortyr eller annan omänsklig eller förnedrande behandling eller bestraffning, eller som civilperson löpa en allvarlig och personlig risk att skadas på grund av urskillningslöst våld med anledning av en yttre eller inre väpnad konflikt, och
2. utlänningen inte kan, eller på grund av sådan risk som avses i 1 inte vill, begagna sig av hemlandets skydd.
Första stycket gäller oberoende av om det är landets myndigheter som är ansvariga för att utlänningen löper sådan risk som avses där eller om utlänningen löper sådan risk genom handlingar från enskilda och inte kan antas bli erbjuden ett effektivt skydd som inte är av tillfällig natur.
Vid bedömningen av om skydd erbjuds beaktas endast skydd som ges av staten eller av parter eller organisationer som kontrollerar hela eller en betydande del av statens territorium.
Första och andra styckena gäller även för en statslös utlänning som befinner sig utanför det land där han eller hon tidigare har haft sin vanliga vistelseort.
Av 2 c § följer att en utlänning som omfattas av denna paragraf i vissa fall är utesluten från att anses som alternativt skyddsbehövande.
Lag (2014:1400)
.
2 a §
Har upphävts genom
lag (2021:765)
.
2 b §
En utlänning är utesluten från att  anses som flykting om det finns synnerlig anledning att anta att han eller hon har gjort sig skyldig till
1. brott mot freden, krigsförbrytelse eller brott mot mänskligheten, såsom dessa definieras i de internationella instrument som har upprättats för att beivra sådana brott,
2. ett grovt icke-politiskt brott utanför Sverige innan han eller hon kom hit, eller
3. gärningar som strider mot Förenta nationernas syften och grundsatser enligt inledningen och artiklarna 1 och 2 i Förenta nationernas stadga.
Det som anges i första stycket gäller även en utlänning som har anstiftat eller på annat sätt deltagit i förövandet av de brott eller gärningar som där nämns.
Lag (2009:1542)
.
2 c §
En utlänning är utesluten från att anses som alternativt  skyddsbehövande om det finns synnerlig anledning att anta att  han eller hon
1. har gjort sig skyldig till sådana brott eller gärningar som  avses i 2 b § första stycket 1 eller 3,
2. har gjort sig skyldig till ett grovt brott, eller
3. utgör en fara för rikets säkerhet.
Det som anges i första stycket gäller även en utlänning som  har anstiftat eller på annat sätt deltagit i förövandet av de  brott eller gärningar som avses i första stycket 1 och 2.
Lag (2021:765)
.
Statusförklaring
3 §
En utlänning, som med åberopande av skyddsskäl ansökt om uppehållstillstånd, ska förklaras vara flykting
(flyktingstatusförklaring) om han eller hon omfattas av definitionen i 1 § och inte är utesluten från att anses som flykting enligt 2 b §.
En utlänning får dock vägras flyktingstatusförklaring om han eller hon
1. genom ett synnerligen grovt brott har visat att det skulle vara förenat med allvarlig fara för allmän ordning och säkerhet att låta honom eller henne stanna i Sverige, eller
2. har bedrivit verksamhet som inneburit fara för rikets säkerhet och det finns anledning att anta att han eller hon skulle fortsätta verksamheten här.
Lag (2009:1542)
.
3 a §
En utlänning, som med åberopande av skyddsskäl ansökt om  uppehållstillstånd, ska förklaras vara alternativt  skyddsbehövande (alternativ skyddsstatusförklaring) om han  eller hon omfattas av definitionen i 2 § och inte är utesluten  från att anses som alternativt skyddsbehövande enligt 2 c §.
Lag (2021:765)
.
3 b §
Frågan  om statusförklaring får inte prövas om asylansökan avvisas enligt 5 kap. 1 b § eller 1 c § andra stycket.
Lag (2009:1542)
.
3 c §
En utlänning som har beviljats uppehållstillstånd i Sverige får ansöka om statusförklaring. En sådan ansökan ska prövas enligt 3 eller 3 a §.
Lag (2009:1542)
.
Resedokument
4 §
För en flykting eller en statslös utlänning får det  utfärdas en särskild passhandling för resor utanför Sverige 
(resedokument). Ett resedokument ska dock inte utfärdas om  tvingande hänsyn till den nationella säkerheten eller den  allmänna ordningen kräver att så inte sker.
Ett resedokument ska återkallas om innehavaren upphör att vara  flykting eller statslös.
Regeringen får meddela ytterligare föreskrifter om  resedokument.
Lag (2021:390)
.
När en utlänning upphör att vara flykting eller alternativt  skyddsbehövande
5 §
En flykting upphör att vara flykting om han eller hon
1. av fri vilja på nytt använder sig av det lands skydd där han eller hon är medborgare,
2. av fri vilja på nytt förvärvar det medborgarskap som han eller hon tidigare har förlorat,
3. förvärvar medborgarskap i ett nytt land och får det landets skydd,
4. av fri vilja återvänder för att bosätta sig i det land där han eller hon är medborgare eller som statslös tidigare hade sin vistelseort, eller
5. på grund av väsentliga och bestående förändringar i hemlandet eller i det land där han eller hon som statslös tidigare hade sin vistelsort inte längre befinner sig i en sådan situation att han eller hon kan anses som flykting och därför inte kan fortsätta att vägra använda sig av hemlandets eller vistelselandets skydd.
Första stycket 5 gäller dock inte en flykting som på grund av tidigare förföljelse har tungt vägande skäl för att inte vilja använda sig av det lands skydd där han eller hon är medborgare eller där han eller hon som statslös tidigare hade sin vistelseort.
Lag (2014:1400)
.
5 a §
En utlänning upphör att vara alternativt skyddsbehövande  om de omständigheter som medförde att han eller hon bedömdes  som skyddsbehövande inte längre finns eller har ändrats i  sådan omfattning att skydd inte längre behövs. Vid bedömningen  ska endast väsentliga och bestående förändringar beaktas.
Första stycket gäller dock inte en utlänning som på grund av  tidigare upplevelser som utgjort grund för skyddsbehov har  tungt vägande skäl för att inte vilja använda sig av det lands  skydd där han eller hon är medborgare eller där han eller hon  som statslös tidigare hade sin vistelseort.
Lag (2021:765)
.
Återkallelse av statusförklaring
5 b §
En flyktingstatusförklaring ska återkallas, om det kommer fram att utlänningen inte kan anses vara flykting.
Om det föreligger sådana omständigheter som anges i 3 § andra stycket får en flyktingstatusförklaring återkallas.
Lag (2009:1542)
.
5 c §
En alternativ skyddsstatusförklaring ska återkallas, om  det kommer fram att utlänningen inte kan anses vara  alternativt skyddsbehövande.
Lag (2021:765)
.
Återtagande av skyddsbehövande som har ställning som varaktigt bosatt i en annan EU-stat och deras familjemedlemmar
5 d §
Om en annan EU-stat har ålagt en utlänning som har ställning som varaktigt bosatt i den staten och som har flyktingstatusförklaring eller alternativ skyddsstatusförklaring i Sverige att lämna den staten, ska han eller hon återtas till Sverige. Detsamma gäller hans eller hennes familjemedlemmar, om de har ålagts att lämna den andra EU-staten genom ett beslut som har fattats i samband med beslutet avseende utlänningen.
Lag (2014:198)
.
Beslutande myndighet, m.m.
6 §
Beslut enligt detta kapitel meddelas av Migrationsverket.
Migrationsverket får dock inte bevilja statusförklaring för en utlänning som av allmän domstol har utvisats på grund av brott. Om en sådan utlänning ansöker om statusförklaring och Migrationsverket finner att han eller hon bör beviljas statusförklaring, ska verket inte besluta i ärendet utan med eget yttrande lämna över detta till den migrationsdomstol till vilken verkets beslut om statusförklaring hade kunnat överklagas.
Lag (2009:1542)
.
Tillfälligt skydd
7 §
Särskilda bestämmelser om tillfälligt skydd i en massflyktssituation finns i 21 kap.
Skydd för tribunalvittnen
8 §
Särskilda bestämmelser om skydd för personer som vittnat eller kommer att vittna i förhandlingar inför en internationell domstol eller tribunal samt för deras nära anhöriga finns i 22 kap.
5 kap. Uppehållstillstånd
Uppehållstillstånd som skyddsbehövande
1 §
Flyktingar och alternativt skyddsbehövande som befinner  sig i Sverige har rätt till uppehållstillstånd.
Uppehållstillstånd får dock vägras en flykting om han eller  hon
1. genom ett synnerligen grovt brott har visat att det skulle  vara förenat med allvarlig fara för allmän ordning och  säkerhet att låta honom eller henne stanna i Sverige, eller
2. har bedrivit verksamhet som inneburit fara för rikets  säkerhet och det finns anledning att anta att han eller hon  skulle fortsätta verksamheten här.
Lag (2021:765)
.
1 a §
Ett uppehållstillstånd som beviljas en flykting enligt 
1 § ska vara tidsbegränsat och gälla i tre år. Varje nytt  tidsbegränsat uppehållstillstånd som därefter beviljas ska  gälla i två år.
Ett uppehållstillstånd som beviljas en alternativt  skyddsbehövande enligt 1 § ska vara tidsbegränsat och gälla i  tretton månader. Varje nytt tidsbegränsat uppehållstillstånd  som därefter beviljas ska gälla i två år.
En ansökan om permanent uppehållstillstånd ska, när  giltighetstiden för ett uppehållstillstånd löper ut, beviljas  om flyktingen eller den alternativt skyddsbehövande har haft  tidsbegränsat uppehållstillstånd i minst tre år och  förutsättningarna för uppehållstillstånd enligt 1 § och de  särskilda kraven i 7 § är uppfyllda.
Första-tredje styckena gäller inte om tvingande hänsyn till  den nationella säkerheten eller den allmänna ordningen kräver  en kortare giltighetstid. Giltighetstiden får dock inte vara  kortare än ett år.
Om en utlänning som har ett tidsbegränsat uppehållstillstånd  beviljas statusförklaring efter ansökan enligt 4 kap. 3 c §,  ska uppehållstillståndets giltighetstid omprövas och bestämmas  i enlighet med vad som föreskrivs i första, andra och fjärde  styckena.
Lag (2021:765)
.
1 b §
En asylansökan får avvisas om sökanden
1. i en annan EU-stat har förklarats vara flykting eller alternativt skyddsbehövande,
2. i ett land som inte är en EU-stat har förklarats vara flykting eller har motsvarande skydd, om sökanden kommer att släppas in i det landet och där är skyddad mot förföljelse och mot att sändas vidare till ett annat land där han eller hon riskerar förföljelse, eller
3. kan sändas till ett land där han eller hon
- inte riskerar att utsättas för förföljelse,
- inte riskerar att utsättas för dödsstraff, kroppsstraff, tortyr eller annan omänsklig eller förnedrande behandling eller bestraffning,
- är skyddad mot att sändas vidare till ett land där han eller hon inte har motsvarande skydd,
- har möjlighet att ansöka om skydd som flykting, och
- har en sådan anknytning till det aktuella landet att det är rimligt för honom eller henne att resa dit.
I fall som avses i första stycket 3 får dock ansökan inte avvisas om
1. sökanden har en make, ett barn eller en förälder som är bosatt i Sverige och sökanden inte har en lika nära familjeanknytning till det land dit verkställigheten av ett avvisnings- eller utvisningsbeslut kan ske, eller
2. sökanden på grund av tidigare långvarig vistelse i Sverige med uppehållstillstånd eller uppehållsrätt har fått särskild anknytning hit och saknar sådan anknytning eller anknytning genom anhöriga i det land dit verkställigheten av ett avvisnings- eller utvisningsbeslut kan ske.
Lag (2014:792)
.
1 c §
I Dublinförordningen finns bestämmelser om överföring av asylsökande som tillämpas gentemot EU-stater samt Island, Norge, Schweiz och Liechtenstein.
Vid beslut om överföring enligt Dublinförordningen ska asylansökan avvisas.
Lag (2011:1209)
.
2 §
En utlänning som tagits emot i Sverige inom ramen för ett  beslut som regeringen har meddelat om överföring av  skyddsbehövande till Sverige (vidarebosättning) ska beviljas  ett permanent uppehållstillstånd.
Lag (2021:765)
.
Uppehållstillstånd för familjemedlemmar till skyddsbehövande som återtagits enligt 4 kap. 5 d §
2 a §
Om en flykting eller en alternativt skyddsbehövande som har återtagits enligt 4 kap. 5 d § har getts uppehållstillstånd, ska uppehållstillstånd för samma tid ges också till hans eller hennes familjemedlemmar som har återtagits enligt samma bestämmelse.
Uppehållstillstånd får dock vägras en familjemedlem som utgör ett hot mot allmän ordning och säkerhet.
Lag (2014:198)
.
Uppehållstillstånd för utlänningar som har ställning som varaktigt bosatt i Sverige
2 b §
Permanent uppehållstillstånd skall ges till den som beviljats ställning som varaktigt bosatt i Sverige.
Lag (2014:198)
.
2 c §
En utlänning som har ställning som varaktigt bosatt i Sverige och som på grund av vistelse utanför Sverige förlorat sitt uppehållstillstånd ska, efter anmälan, ges ett nytt uppehållstillstånd om han eller hon återvänder till Sverige för att bosätta sig här.
Lag (2014:198)
.
Uppehållstillstånd för familjemedlemmar till utlänningar som har ställning som varaktigt bosatt i Sverige och som återtagits enligt 5 a kap. 7 §
2 d §
Om en utlänning som har ställning som varaktigt bosatt i Sverige och som har återtagits enligt 5 a kap. 7 § har getts uppehållstillstånd, ska uppehållstillstånd för samma tid ges också till hans eller hennes familjemedlemmar som har återtagits enligt samma bestämmelse.
Uppehållstillstånd får dock vägras en familjemedlem som utgör ett hot mot allmän ordning och säkerhet.
Lag (2014:198)
.
Uppehållstillstånd på grund av anknytning
3 §
Uppehållstillstånd ska, om inte annat följer av 17-17 b §§, ges till
1. en utlänning som är make eller sambo till någon som är  bosatt eller som har beviljats uppehållstillstånd för  bosättning i Sverige,
2. ett utländskt barn som är ogift och
a) har en förälder som är bosatt i eller har beviljats  uppehållstillstånd för bosättning i Sverige, eller
b) har en förälder som är gift eller sambo med någon som är  bosatt i eller har beviljats uppehållstillstånd för bosättning  i Sverige,
3. ett utländskt barn som är ogift och som har adopterats  eller som avses bli adopterat av någon som vid tidpunkten för  adoptionsbeslutet var och fortfarande är bosatt i eller har  beviljats uppehållstillstånd för bosättning i Sverige, om  barnet inte omfattas av 2 och om adoptionsbeslutet
- har meddelats eller avses komma att meddelas av svensk  domstol,
- gäller i Sverige enligt lagen (1997:191) med anledning av  Sveriges tillträde till Haagkonventionen om skydd av barn och  samarbete vid internationella adoptioner, eller
- gäller i Sverige enligt lagen (2018:1289) om adoption i  internationella situationer,
4. en utlänning som är förälder till ett ogift utländskt barn  som är flykting eller alternativt skyddsbehövande, om barnet  vid ankomsten till Sverige var skilt från båda sina föräldrar  eller från någon annan vuxen person som får anses ha trätt i  föräldrarnas ställe, eller om barnet lämnats ensamt efter  ankomsten, och
5. en utlänning som är förälder till ett ogift utländskt barn  som är flykting eller alternativt skyddsbehövande, eller en  annan vuxen person som får anses ha trätt i föräldrarnas  ställe, om utlänningen befinner sig i Sverige och beslutet om  hans eller hennes asylansökan fattas i samband med beslutet om  barnets asylansökan.
När en ansökan om uppehållstillstånd grundas på ett beslut om  adoption som har meddelats av svensk domstol, ska den  anknytning som har uppkommit genom beslutet godtas i ärendet  om uppehållstillstånd.
Uppehållstillstånd enligt första stycket 1 och 2 ska även  beviljas om den person som utlänningen åberopar anknytning  till (anknytningspersonen) har beviljats ett tidsbegränsat  uppehållstillstånd enligt 1 eller 6 § eller enligt 12 kap. 
18 § och har välgrundade utsikter att beviljas varaktigt  uppehållstillstånd.
Lag (2023:652)
.
3 a §
Uppehållstillstånd får, om inte annat anges i 17 § andra  stycket, ges till
1. en utlänning som har för avsikt att ingå äktenskap eller  inleda ett samboförhållande med en person som
a) är bosatt eller som har beviljats uppehållstillstånd för  bosättning i Sverige, om förhållandet framstår som seriöst och  inte särskilda skäl talar mot att tillstånd ges, eller
b) har beviljats ett tidsbegränsat uppehållstillstånd enligt 1  eller 6 § eller enligt 12 kap. 18 § och som har välgrundade  utsikter att beviljas varaktigt uppehållstillstånd, om  förhållandet framstår som seriöst och har etablerats redan i  hemlandet och inte särskilda skäl talar mot att tillstånd ges,
2. en utlänning som på något annat sätt än som avses i 3 §  eller i denna paragraf är nära anhörig till någon som är  bosatt eller som har beviljats uppehållstillstånd för  bosättning i Sverige eller som har beviljats ett tidsbegränsat  uppehållstillstånd enligt 1 eller 6 § eller enligt 12 kap. 
18 § och som har välgrundade utsikter att beviljas varaktigt  uppehållstillstånd, om han eller hon har ingått i samma  hushåll som den personen och det finns ett särskilt  beroendeförhållande mellan släktingarna som fanns redan i  hemlandet,
3. en utlänning som är förälder till och vårdnadshavare för  samt sammanbor med ett barn som är bosatt i Sverige,
4. en utlänning som ska utöva umgänge, som inte är av  begränsad omfattning, med ett barn som är bosatt i Sverige,  och
5. en utlänning som har svenskt ursprung eller som under lång  tid har vistats i Sverige med uppehållstillstånd.
Om en utlänning har getts uppehållstillstånd enligt första  stycket 1 ska uppehållstillstånd för samma tid också ges till  utlänningens ogifta barn.
När det finns synnerliga skäl får uppehållstillstånd också i  andra fall än som avses i första och andra styckena beviljas  en utlänning som
1. är adopterad i Sverige i vuxen ålder,
2. är anhörig till en utlänning som är flykting eller  alternativt skyddsbehövande, eller
3. på annat sätt har särskild anknytning till Sverige.
Uppehållstillstånd enligt första stycket 1 a, 3 och 4 och  tredje stycket 2 ska inte beviljas om anknytningspersonen har  beviljats ett tidsbegränsat uppehållstillstånd enligt 1 eller 
6 § eller enligt 12 kap. 18 §.
Lag (2023:652)
.
3 b §
Uppehållstillstånd på grund av anknytning till en person  enligt 3 eller 3 a § får beviljas endast om  anknytningspersonen kan försörja sig och utlänningen samt har  en bostad av tillräcklig storlek och standard för sig och  utlänningen. Detta gäller dock inte vid prövning av en ansökan  om fortsatt uppehållstillstånd.
Lag (2021:765)
.
3 c §
Kraven i 3 b § gäller inte om anknytningspersonen är ett  barn.
Kraven i 3 b § gäller inte heller när anknytningspersonen är  medborgare i Sverige, annan EES-stat eller Schweiz, om
1. utlänningen är anknytningspersonens make eller sambo, och
2. utlänningen och anknytningspersonen har sammanbott  utomlands en längre tid eller det på annat sätt står klart att  förhållandet är väl etablerat.
Lag (2021:765)
.
3 d §
Om anknytningspersonen har beviljats uppehållstillstånd  som flykting eller förklarats vara flykting gäller kraven i 
3 b § endast om
1. ansökan om uppehållstillstånd görs senare än tre månader  efter det att anknytningspersonen har beviljats  uppehållstillstånd som flykting eller förklarats vara  flykting,
2. familjeåterförening är möjlig i ett land utanför EU som  familjen har en särskild anknytning till, eller
3. utlänningen och anknytningspersonen inte har sammanbott  utomlands en längre tid och det inte heller på annat sätt står  klart att förhållandet är väl etablerat.
Vid tillämpning av första stycket 3 ska det anses stå klart  att ett förhållande är väl etablerat om utlänningen är  anknytningspersonens make eller sambo och äktenskapet ingåtts  eller samboförhållandet förelegat före anknytningspersonens  inresa i Sverige.
Vad som sägs i första och andra styckena gäller även om  anknytningspersonen har beviljats uppehållstillstånd som  alternativt skyddsbehövande eller förklarats vara alternativt  skyddsbehövande, om utlänningen befinner sig i Sverige och  beslutet om hans eller hennes asylansökan fattas i samband med  beslutet om anknytningspersonens asylansökan.
Lag (2023:652)
.
3 e §
Kraven i 3 b § gäller inte om utlänningen är ett barn  som har fötts i Sverige och anknytningspersonen är förälder  till barnet och sammanbor med barnet i Sverige.
Lag (2021:765)
.
3 f §
Utöver vad som följer av 3 c-3 e §§ får undantag från  kraven i 3 b § medges helt eller delvis, om det finns  särskilda skäl.
Lag (2021:765)
.
3 g §
Ett uppehållstillstånd som beviljas enligt 3 eller 3 a §  på grund av anknytning till en utlänning som har beviljats ett  tidsbegränsat uppehållstillstånd enligt 1 eller 6 § eller  enligt 12 kap. 18 § ska vara tidsbegränsat och gälla för samma  tid som uppehållstillståndet för anknytningspersonen.
Ett uppehållstillstånd som beviljas enligt 3 eller 3 a § på  grund av anknytning till någon som är bosatt eller har  beviljats uppehållstillstånd för bosättning i Sverige, eller  som beviljas i andra fall enligt 3 a § första eller tredje  stycket, ska vara tidsbegränsat och gälla i två år.
Om ett nytt tidsbegränsat uppehållstillstånd beviljas enligt 3  eller 3 a § ska det gälla i två år. Uppehållstillståndet får  dock inte gälla för längre tid än uppehållstillståndet för  anknytningspersonen. En utlänning som med stöd av 3 § första  stycket 1 eller 2 b eller 3 a § första stycket 1 eller andra  stycket har beviljats ett tidsbegränsat uppehållstillstånd får  beviljas ett nytt uppehållstillstånd på den grunden endast om  förhållandet består.
En ansökan om permanent uppehållstillstånd får, när  giltighetstiden för ett uppehållstillstånd löper ut, beviljas  om en utlänning har haft tidsbegränsat uppehållstillstånd i  minst tre år och förutsättningarna för uppehållstillstånd  enligt 3 eller 3 a § och de särskilda kraven i 7 § är  uppfyllda.
Lag (2021:765)
.
Uppehållstillstånd på grund av Sveriges internationella åtaganden
4 §
Om ett internationellt organ, som har behörighet att pröva klagomål från enskilda, funnit att ett beslut om avvisning eller utvisning i ett enskilt ärende strider mot ett svenskt konventionsåtagande, skall uppehållstillstånd ges till den som omfattas av beslutet, såvida inte synnerliga skäl talar mot att uppehållstillstånd ges.
Uppehållstillstånd på grund av arbete, utbildning på  forskarnivå, näringsverksamhet eller försörjning på annat sätt
5 §
Ett permanent uppehållstillstånd får beviljas en utlänning  som i sammanlagt fyra år under de senaste sju åren har haft
1. uppehållstillstånd för arbete eller ett av Sverige utfärdat  EU-blåkort, ICT-tillstånd, ICT-tillstånd för rörlighet för  längre vistelse eller tillstånd för säsongsarbete, eller
2. uppehållstillstånd för studier som avser utbildning på  forskarnivå.
Ett permanent uppehållstillstånd får även beviljas en  utlänning som sedan minst två år har ett tidsbegränsat  uppehållstillstånd för näringsverksamhet, om verksamheten är  etablerad.
Uppehållstillstånd får beviljas en utlänning som har sin  försörjning ordnad på annat sätt än genom anställning.
I 7 och 8 §§ finns bestämmelser om särskilda krav för  permanent uppehållstillstånd.
Lag (2022:303)
.
Uppehållstillstånd på grund av synnerligen ömmande omständigheter
6 §
Om uppehållstillstånd inte kan ges på annan grund, får  tillstånd beviljas en utlänning om det vid en samlad bedömning  av utlänningens situation finns sådana synnerligen ömmande  omständigheter att han eller hon bör tillåtas stanna i  Sverige. Vid bedömningen ska utlänningens hälsotillstånd,  anpassning till Sverige och situation i hemlandet särskilt  beaktas.
Barn får beviljas uppehållstillstånd enligt första stycket  även om de omständigheter som kommer fram inte har samma  allvar och tyngd som krävs för att tillstånd ska beviljas  vuxna personer.
Ett uppehållstillstånd som beviljas enligt första stycket ska  vara tidsbegränsat och gälla i tretton månader. Varje nytt  tidsbegränsat uppehållstillstånd som därefter beviljas ska  gälla i två år. En ansökan om permanent uppehållstillstånd  får, när giltighetstiden för ett uppehållstillstånd löper ut,  beviljas om utlänningen har haft tidsbegränsat  uppehållstillstånd i minst tre år och förutsättningarna för  uppehållstillstånd med stöd av första stycket och de särskilda  kraven i 7 § är uppfyllda.
Lag (2023:652)
.
Särskilda krav för permanent uppehållstillstånd
7 §
Ett permanent uppehållstillstånd får beviljas endast om
1. utlänningen kan försörja sig, och
2. det med hänsyn till utlänningens förväntade levnadssätt  inte råder tveksamhet om att ett permanent uppehållstillstånd  bör beviljas.
Lag (2021:765)
.
8 §
Kravet i 7 § 1 gäller inte om
1. utlänningen är ett barn,
2. utlänningen har rätt att uppbära inkomstgrundad  ålderspension, garantipension eller äldreförsörjningsstöd  enligt socialförsäkringsbalken, eller
3. det finns särskilda skäl.
Kravet i 7 § 2 gäller inte om utlänningen är under 15 år.
Kraven i 7 § gäller inte en utlänning som ska beviljas  permanent uppehållstillstånd med stöd av 2, 2 b eller 2 c §  eller när en ansökan om permanent uppehållstillstånd ska göras  av någon annan än utlänningen.
Lag (2021:765)
.
Tidsbegränsat uppehållstillstånd i vissa fall
9 §
Ett tidsbegränsat uppehållstillstånd får beviljas en  utlänning som önskar vistas här i landet för att söka arbete  eller undersöka förutsättningarna för att starta  näringsverksamhet, om han eller hon
1. har slutfört studier som motsvarar en examen på avancerad  nivå,
2. har tillräckliga medel för sitt uppehälle under  tillståndstiden och för att täcka kostnaderna för sin  återresa, och
3. har en heltäckande sjukförsäkring som gäller i Sverige.
Ett uppehållstillstånd enligt första stycket får inte beviljas  för längre tid än nio månader.
Lag (2022:303)
.
10 §
Ett tidsbegränsat uppehållstillstånd får beviljas en  utlänning som önskar vistas här i landet för arbete, studier  eller besök.
Lag (2022:303)
.
10 a §
Ett tidsbegränsat uppehållstillstånd får beviljas en  utlänning som önskar vistas här i landet för att bedriva  näringsverksamhet, om han eller hon har förmåga att bedriva  den aktuella verksamheten och kan försörja sig.
Ett uppehållstillstånd enligt första stycket får inte beviljas  för längre tid än två år åt gången.
Lag (2022:303)
.
11 §
Ett tidsbegränsat uppehållstillstånd får beviljas om det  finns ett hinder, som inte är bestående, mot att ett  avvisnings- eller utvisningsbeslut verkställs.
Lag (2021:765)
.
12 §
Ett tidsbegränsat uppehållstillstånd får beviljas en utlänning som behöver vård enligt lagen (1990:52) med särskilda bestämmelser om vård av unga.
13 §
Ett tidsbegränsat uppehållstillstånd får beviljas ett barn eller en man, om barnets eller mannens närvaro i Sverige är nödvändig för att en faderskapsutredning skall kunna genomföras.
14 §
Om ett tidsbegränsat uppehållstillstånd beviljats ett barn enligt 12 eller 13 §, får ett tidsbegränsat uppehållstillstånd beviljas också barnets vårdnadshavare.
15 §
Ett tidsbegränsat uppehållstillstånd om minst sex månader  ska ges till en utlänning som vistas här, om
1. det behövs för att förundersökning eller huvudförhandling i  brottmål ska kunna genomföras,
2. utlänningen klart visat sin vilja att samarbeta med de  brottsutredande myndigheterna,
3. utlänningen brutit alla förbindelser med de personer som är  misstänkta för brott som förundersökningen avser, och
4. hänsyn till den allmänna ordningen och säkerheten inte  talar emot att tillstånd beviljas.
Om utlänningen vill ha betänketid för att återhämta sig och  för att kunna ta ställning till om han eller hon vill  samarbeta med de brottsutredande myndigheterna, ska ett  tidsbegränsat uppehållstillstånd om 30 dagar meddelas om de  förutsättningar som anges i första stycket 1 och 4 är  uppfyllda.
Ett uppehållstillstånd som meddelats enligt första stycket får  förlängas om de förutsättningar som anges där fortfarande är  uppfyllda. Ett uppehållstillstånd som meddelats enligt andra  stycket får förlängas om det av särskilda skäl finns behov av  en längre betänketid och de förutsättningar som anges i första  stycket 1 och 4 fortfarande är uppfyllda.
En ansökan om uppehållstillstånd eller förlängt tillstånd  enligt denna paragraf görs av förundersökningsledaren. Om det  finns anledning att anta att utlänningen har utsatts för brott  enligt 4 kap. 1 a eller 1 b § brottsbalken får en ansökan om  uppehållstillstånd enligt andra stycket göras även av  socialnämnden.
Lag (2022:1015)
.
15 a §
Har upphävts genom
lag (2025:225)
.
15 b §
Ett tidsbegränsat uppehållstillstånd ska på ansökan av Polismyndigheten beviljas en utlänning som är föremål för särskilt personsäkerhetsarbete enligt 2 a § polislagen
(1984:387). Uppehållstillståndet ska gälla i minst ett år.
Lag (2014:655)
.
15 c §
Ett tidsbegränsat uppehållstillstånd ska på ansökan av  socialnämnden beviljas ett barn som avses bli placerat här i  landet enligt 22 kap. 17 § socialtjänstlagen (2025:400) om  uppehållstillstånd behövs för vistelsen. Uppehållstillståndet  ska gälla i minst ett år.
Lag (2025:429)
.
15 d §
En utlänning med uppehållstillstånd enligt 15 § får, efter egen ansökan, för tiden efter tillståndets giltighetstid beviljas ett tidsbegränsat uppehållstillstånd, om utlänningen
1. har samarbetat med de brottsutredande myndigheterna i en utredning om brott enligt 20 kap. 5 §, och
2. har väckt talan om innestående ersättning för arbete enligt lagen (2013:644) om rätt till lön och annan ersättning för arbete utfört av en utlänning som inte har rätt att vistas i Sverige.
Lag (2013:646)
.
Fortsatt uppehållstillstånd i vissa fall
16 §
Uppehållstillstånd får beviljas en utlänning som med stöd  av 3 § första stycket 1 eller 2 b eller 3 a § första stycket 1  eller andra stycket har beviljats ett tidsbegränsat  uppehållstillstånd och som inte kan få ett nytt sådant  uppehållstillstånd för att förhållandet har upphört, om
1. utlänningen har särskild anknytning till Sverige,
2. förhållandet har upphört främst på grund av att i  förhållandet utlänningen, eller utlänningens barn, utsatts för  våld eller för annan allvarlig kränkning av sin frihet eller  frid, eller
3. andra starka skäl talar för att utlänningen ska ges  fortsatt uppehållstillstånd.
Ett uppehållstillstånd som beviljas enligt första stycket ska  vara tidsbegränsat och gälla i tretton månader.
Lag (2021:765)
.
16 a §
En utlänning som med stöd av 15 b § har beviljats ett tidsbegränsat uppehållstillstånd ska när tillståndet löper ut, på ansökan av Polismyndigheten, beviljas ett permanent uppehållstillstånd om han eller hon fortfarande är föremål för särskilt personsäkerhetsarbete enligt 2 a § polislagen
(1984:387).
Lag (2014:655)
.
16 b §
Ett barn som med stöd av 15 c § har beviljats ett tidsbegränsat uppehållstillstånd ska, när tillståndet löper ut, på ansökan av socialnämnden beviljas ett permanent uppehållstillstånd, om barnet fortfarande är placerat här i landet.
Lag (2012:322)
.
16 c §
Ny beteckning 2 c § genom
lag (2014:198)
.
Särskilda skäl mot att bevilja uppehållstillstånd
17 §
Vid prövningen av en ansökan om uppehållstillstånd enligt  detta kapitel ska det, utom i fall som avses i 1, 2, 2 a, 2 d, 
3 eller 4 §, särskilt beaktas om den sökande gjort sig skyldig  till brott eller brott i förening med annan misskötsamhet. Vid  prövning av uppehållstillstånd enligt 3 a § första stycket 1  och andra stycket ska det särskilt beaktas om utlänningen  eller utlänningens barn kan antas bli utsatt för våld eller  för annan allvarlig kränkning av sin frihet eller frid om  uppehållstillstånd skulle beviljas.
Uppehållstillstånd enligt 3 § första stycket 2 eller 3 och 
3 a § andra stycket får beviljas endast efter medgivande också  av den förälder till vilken anknytning inte åberopas, om den  föräldern har del i vårdnaden av barnet.
Uppehållstillstånd ska inte beviljas en person som har  ställning som varaktigt bosatt i en annan EU-stat, eller hans  eller hennes anhöriga, om personen utgör ett hot mot allmän  ordning och säkerhet.
Lag (2022:1015)
.
17 a §
Uppehållstillstånd får vägras i sådana fall som avses i 
3 §, om
1. oriktiga uppgifter medvetet lämnats eller omständigheter  medvetet förtigits som är av betydelse för att få  uppehållstillståndet,
2. en utlänning adopterats eller ett äktenskap ingåtts eller  ett samboförhållande inletts uteslutande i syfte att ge  utlänningen rätt till uppehållstillstånd, eller
3. utlänningen utgör ett hot mot allmän ordning och säkerhet.
Uppehållstillstånd får vägras även i sådana fall som avses i 
3 § första stycket 1 eller 2 b, om
1. makarna eller samborna inte lever tillsammans eller inte  har sådan avsikt,
2. den person till vilken anknytning åberopas eller  utlänningen som sökt uppehållstillstånd är gift eller sambo  med någon annan, eller
3. någon av makarna eller samborna är under 21 år.
Vid bedömningen av om uppehållstillstånd bör vägras ska hänsyn  tas till utlänningens övriga levnadsomständigheter och  familjeförhållanden.
Lag (2023:652)
.
17 b §
Uppehållstillstånd skall vägras i de fall som avses i 3 § första stycket 1 eller 2 b om den person till vilken anknytning åberopas är gift med en annan person och sammanlever med den personen i Sverige.
Lag (2006:220)
.
När ansökan om uppehållstillstånd ska vara gjord
18 §
En utlänning som vill ha uppehållstillstånd i Sverige ska  ha ansökt om och beviljats ett sådant tillstånd före inresan i  landet. En ansökan om uppehållstillstånd får inte bifallas  efter inresan.
Första stycket gäller dock inte om
1. utlänningen har rätt till uppehållstillstånd här som  flykting eller alternativt skyddsbehövande enligt 1 § eller  kan beviljas uppehållstillstånd här med stöd av 21 kap. 2, 3, 
4 eller 6 §,
2. utlänningen med stöd av 6 § bör beviljas uppehållstillstånd  här,
3. en ansökan om uppehållstillstånd avser förlängning av ett  tidsbegränsat uppehållstillstånd som beviljats en utlänning  med stöd av 3 eller 3 a §,
4. utlänningen kan beviljas eller har ett tidsbegränsat  uppehållstillstånd här med stöd av 15 §,
5. utlänningen enligt 3 § första stycket 1-4, 3 a § första  stycket 1-4 eller andra stycket har stark anknytning till en  person som är bosatt i Sverige och det inte skäligen kan  krävas att utlänningen reser till ett annat land för att ge in  ansökan där,
6. utlänningen har rätt till uppehållstillstånd med stöd av 
3 § första stycket 5,
7. utlänningen kan beviljas uppehållstillstånd enligt 15 d §,
8. följande villkor är uppfyllda:
a) utlänningen ansöker om förlängning av ett tidsbegränsat  uppehållstillstånd, för arbete som har beviljats enligt 10 § i  de fall som avses i 6 kap. 2 § första stycket, eller för att  bedriva näringsverksamhet enligt 10 a §,
b) utlänningen har ett tidsbegränsat uppehållstillstånd för  arbete som har beviljats enligt 10 § i de fall som avses i 
6 kap. 2 § första stycket och ansöker om ett tidsbegränsat  uppehållstillstånd för att bedriva näringsverksamhet enligt 
10 a § eller tvärtom inom giltighetstiden för det tidigare  tillståndet och förutsättningarna för det tillståndet varit  uppfyllda, eller
c) en ansökan avser ett uppehållstillstånd som familjemedlem  till en utlänning som avses i a eller b, om ansökan ges in  inom giltighetstiden för det tidigare tillståndet som  familjemedlem och utlänningen beviljas uppehållstillstånd  enligt de bestämmelser som anges där,
9. utlänningen har ett uppehållstillstånd enligt 10 § eller 
5 b kap. 3 § och antingen slutfört studier som motsvarar 30  högskolepoäng eller fullföljt en termin vid forskarutbildning  eller har ett uppehållstillstånd enligt 5 b kap. 1, 2, 4, 7  eller 8 §,
10. utlänningen har rätt till uppehållstillstånd enligt 2 a  eller 2 d §, eller
11. det annars finns synnerliga skäl.
Första stycket gäller inte heller om utlänningen har beviljats  en visering för att besöka en arbetsgivare i Sverige eller är  undantagen från kravet på visering om han eller hon ansöker om  ett uppehållstillstånd för arbete inom ett slag av arbete där  det råder stor efterfrågan på arbetskraft. En ytterligare  förutsättning är att arbetsgivaren skulle förorsakas  olägenheter om utlänningen måste resa till ett annat land för  att ge in ansökan där eller att det annars finns särskilda  skäl.
Första stycket gäller inte heller en utlänning som har  beviljats ett uppehållstillstånd enligt 9 §, om ansökan avser  ett tidsbegränsat uppehållstillstånd för arbete enligt 10 § i  de fall som avses i 6 kap. 2 § första stycket eller för att  bedriva näringsverksamhet enligt 10 a § och ges in inom  giltighetstiden för det tidigare tillståndet.
Vid skälighetsbedömningen enligt andra stycket 5 ska  konsekvenserna för ett barn av att skiljas från sin förälder  särskilt beaktas, om det står klart att uppehållstillstånd  skulle ha beviljats om prövningen gjorts före inresan i  Sverige.
I fråga om uppehållstillstånd för en utlänning som ska avvisas  eller utvisas enligt ett beslut som har fått laga kraft gäller  föreskrifterna i 20 § samt 12 kap. 16 b, 16 c och 18-20 §§.
I 7 § lagen (2017:353) om uppehållstillstånd för studerande på  gymnasial nivå föreskrivs ytterligare undantag från första  stycket under perioden 20 juli 2021-19 januari 2025.
Lag (2025:225)
.
18 a §
Det som föreskrivs i 18 § första stycket gäller inte  för en utlänning som ansöker om uppehållstillstånd enligt 5 §  första stycket eller uppehållstillstånd för arbete enligt 10 §  om han eller hon har ett av Sverige utfärdat EU-blåkort, ICT-
tillstånd, ICT-tillstånd för rörlighet för längre vistelse  eller tillstånd för säsongsarbete.
En ansökan om uppehållstillstånd efter inresan i Sverige får  även bifallas för en familjemedlem till en utlänning som avses  i första stycket om utlänningen beviljas uppehållstillstånd  enligt de bestämmelser som anges där.
Lag (2024:1220)
.
19 §
En ansökan om uppehållstillstånd som avser förlängning av ett pågående besök eller någon annan tidsbegränsad vistelse här i landet får bifallas trots att utlänningen vistas i Sverige, om det finns vägande skäl för förlängning av vistelsetiden.
Beslutande myndigheter
20 §
Beslut om uppehållstillstånd meddelas av Migrationsverket.
Migrationsverket får dock inte bevilja uppehållstillstånd för en utlänning som av allmän domstol har utvisats på grund av brott. Om Migrationsverket finner att en sådan utlänning bör beviljas uppehållstillstånd enligt 12 kap. 16 b §, ska verket inte besluta i ärendet utan med ett eget yttrande lämna över detta till den migrationsdomstol till vilken verkets beslut om uppehållstillstånd hade kunnat överklagas.
Beslut om uppehållstillstånd får också meddelas av Regeringskansliet.
Lag (2013:648)
.
21 §
Av 8 kap. 27 § följer att den instans som prövar överklagande av beslut om avvisning och utvisning i vissa fall också får besluta om uppehållstillstånd.
Lag (2014:198)
.
Bemyndiganden
22 §
Regeringen eller efter regeringens bemyndigande Migrationsverket får meddela föreskrifter om att andra myndigheter har rätt att besluta om uppehållstillstånd.
23 §
Regeringen får meddela föreskrifter om uppehållstillstånd  för studier eller besök.
Regeringen eller den myndighet som regeringen bestämmer får  meddela ytterligare föreskrifter om uppehållstillstånd för att  bedriva näringsverksamhet.
Regeringen får meddela föreskrifter om att en ansökan om  uppehållstillstånd får bifallas om det följer av en  överenskommelse med en främmande stat.
Regeringen får meddela föreskrifter om när uppehållstillstånd  får ges till en utlänning som har ställning som varaktigt  bosatt i en annan EU-stat och till anhöriga till en sådan  utlänning.
Regeringen får meddela föreskrifter om uppehållstillstånd för  familjemedlemmar till en utlänning som har beviljats  uppehållstillstånd för arbete, studier eller  näringsverksamhet.
Regeringen får meddela föreskrifter om uppehållstillstånd för  en utlänning som är medborgare i Förenade kungariket och för  familjemedlemmar till en sådan utlänning.
I 5 b kap. 28 § finns en bestämmelse om att regeringen får  meddela föreskrifter om uppehållstillstånd för  familjemedlemmar till en utlänning som har beviljats  uppehållstillstånd enligt 5 b kap. 3 eller 8 §.
Lag (2022:303)
.
24 §
Regeringen eller den myndighet som regeringen bestämmer  får meddela föreskrifter om försörjningsförmåga enligt 7 § 1.
Lag (2021:765)
.
25 §
Regeringen eller den myndighet som regeringen bestämmer  får meddela föreskrifter om försörjningsförmågan enligt 9 §  första stycket 2.
Lag (2022:303)
.
26 §
Har upphävts genom
lag (2009:1542)
.
27 §
Regeringen eller den myndighet som regeringen bestämmer får meddela föreskrifter om försörjningsförmåga och bostad av tillräcklig storlek och standard enligt 3 b §.
Lag (2010:175)
.
5 a kap. Ställning som varaktigt bosatt i Sverige
Förutsättningar för att beviljas ställning som varaktigt bosatt i Sverige
1 §
En ansökan från en utlänning om ställning som varaktigt  bosatt i Sverige ska beviljas om sökanden de senaste fem åren  utan avbrott har vistats i Sverige med uppehållstillstånd  eller på annan grund som lagligen bosatt.
Vid beräkningen av vistelsetiden för en sökande som har  flyktingstatusförklaring enligt 4 kap. 3 § eller alternativ  skyddsstatusförklaring enligt 4 kap. 3 a § första stycket,  räknas även tiden mellan den dag då ansökan om asyl eller  ansökan om ny prövning gavs in och den dag då asyl beviljades.
Vid beräkningen av vistelsetiden ska vistelse i Sverige av  tillfälliga skäl eller för studier inte räknas.
Vistelse utanför Sverige under kortare tid än sex månader i  följd och inte mer än tio månader sammanlagt under  femårsperioden ska inte anses vara avbrott i vistelsen.
Lag (2019:462)
.
1 a §
En ansökan från en utlänning om ställning som varaktigt  bosatt i Sverige ska beviljas om sökanden
1. har utnyttjat möjligheten till rörlighet för längre  vistelse för EU-blåkortsinnehavare,
2. har vistats inom Europeiska unionens medlemsstaters  territorier utan avbrott under minst fem år och under denna  tid haft EU-blåkort, nationellt uppehållstillstånd för  högkvalificerad anställning, uppehållstillstånd för forskning  eller uppehållstillstånd som flykting eller alternativt  skyddsbehövande i en eller flera medlemsstater, och
3. de senaste två åren räknat från tiden för ansökan har haft  EU-blåkort enligt 6 a kap. 1 §.
Vistelse utanför den medlemsstat där utlänningen har  uppehållstillstånd under kortare tid än tolv månader i följd  och inte mer än arton månader sammanlagt ska vid beräkning av  vistelsetiden enligt första stycket 2 inte anses vara avbrott  i vistelsen.
Lag (2024:1220)
.
2 §
För att beviljas ställning som varaktigt bosatt i Sverige skall sökanden fullt ut kunna försörja sig och sin familj med egna medel så att grundläggande behov av uppehälle och bostad är tillgodosedda.
Regeringen eller den myndighet som regeringen bestämmer får meddela föreskrifter om kravet på försörjningsförmågan.
Lag (2006:219)
.
3 §
En person som utgör ett hot mot allmän ordning och säkerhet får inte beviljas ställning som varaktigt bosatt i Sverige.
Lag (2006:219)
.
4 §
Ställning som varaktigt bosatt i Sverige ska inte beviljas
1. en medborgare i en EU-stat, eller
2. en utlänning vars vistelse i Sverige inte är av varaktig  karaktär.
Lag (2021:765)
.
Återkallelse
5 §
Ställning som varaktigt bosatt i Sverige ska återkallas om den som beviljats sådan ställning
1. medvetet har lämnat oriktiga uppgifter eller förtigit omständigheter, som varit av betydelse för att få ställningen,
2. utvisas,
3. utgör ett hot mot allmän ordning,
4. har vistats utanför Europeiska unionens medlemsstaters territorier under tolv månader i följd,
5. har vistats utanför Sveriges territorium under sex år i följd, eller
6. får ställning som varaktigt bosatt i en annan EU-stat.
Om ställning som varaktigt bosatt i Sverige har beviljats med stöd av 1 a §, ska tidsperioden i första stycket 4 vara tjugofyra månader.
Lag (2013:606)
.
6 §
Den som förlorat sin ställning som varaktigt bosatt i Sverige på grund av vistelse utanför Sveriges respektive Europeiska unionens medlemsstaters territorier ska återfå denna efter ansökan, oavsett kraven på vistelsetid enligt 1 eller 1 a §, om
1. han eller hon har beviljats ett permanent uppehållstillstånd eller ett uppehållstillstånd syftande till bosättning enligt 5 kap.,
2. försörjningskravet i 2 § är uppfyllt, och
3. det inte finns något hinder enligt 3 §.
Lag (2013:606)
.
Återtagande av utlänningar som har ställning som varaktigt bosatt i Sverige och deras familjemedlemmar
7 §
Om en annan EU-stat har ålagt en utlänning som har ställning som varaktigt bosatt i Sverige att lämna den staten, ska han eller hon återtas till Sverige. Detsamma gäller hans eller hennes familjemedlemmar, om de har ålagts att lämna den andra EU-staten genom ett beslut som har fattats i samband med beslutet avseende utlänningen.
Lag (2014:198)
.
Beslutande myndighet
8 §
Beslut i ärenden om ställning som varaktigt bosatt i Sverige meddelas av Migrationsverket.
Lag (2014:198)
.
5 b kap. Uppehållstillstånd för forskning, studier inom  högre utbildning, viss praktik, visst volontärarbete och  au pair-arbete
Uppehållstillstånd för forskning
1 §
En utlänning som ska utföra forskning i Sverige enligt ett  mottagningsavtal som har ingåtts enligt lagen (2008:290) om  godkännande för forskningshuvudmän att ta emot gästforskare  ska, om inte något annat följer av 9-12 §§, beviljas ett  uppehållstillstånd för forskning.
Ett uppehållstillstånd enligt första stycket ska, om inte  något annat följer av tredje stycket, gälla i minst ett år  eller den kortare tid som forskningen enligt mottagnings-
avtalet ska pågå.
Om utlänningen omfattas av ett unionsprogram eller ett multi-
lateralt program som främjar tredjelandsmedborgares rörlighet  och förutsättningarna för att bevilja tillstånd för hela  forskningsperioden är uppfyllda, ska uppehållstillståndet  gälla i minst två år eller den kortare tid som forskningen  enligt mottagningsavtalet ska pågå.
Lag (2019:1208)
.
2 §
En utlänning som har beviljats ett uppehållstillstånd för  forskning av en annan EU-stat och som ska utföra forskning i  Sverige i mer än 180 dagar enligt ett mottagningsavtal som har  ingåtts enligt lagen (2008:290) om godkännande för forsknings-
huvudmän att ta emot gästforskare ska, om inte något annat  följer av 9-12 §§, beviljas ett uppehållstillstånd för  forskning vid rörlighet för längre vistelse.
Ett uppehållstillstånd enligt första stycket ska gälla i minst  ett år eller den kortare tid som forskningen enligt  mottagningsavtalet ska pågå. Ett sådant tillstånd får dock  inte gälla för längre tid än det uppehållstillstånd för  forskning som har beviljats av en annan EU-stat.
Lag (2019:1208)
.
Uppehållstillstånd för studier inom högre utbildning
3 §
En utlänning som har antagits till en utbildning på heltid  vid en läroanstalt för högre utbildning i Sverige ska, om  utlänningen har betalat de avgifter som tas ut för studierna  vid läroanstalten och inte något annat följer av 9-12 §§,  beviljas ett uppehållstillstånd för studier inom högre  utbildning.
Ett uppehållstillstånd enligt första stycket ska, om inte  något annat följer av tredje stycket, gälla i minst ett år  eller den kortare tid som studierna ska pågå.
Om utlänningen omfattas av ett unionsprogram eller ett multi-
lateralt program som främjar tredjelandsmedborgares rörlighet  eller av ett avtal mellan två eller flera läroanstalter och  förutsättningarna för att bevilja tillstånd för hela studie-
perioden är uppfyllda, ska uppehållstillståndet gälla i minst  två år eller den kortare tid som studierna ska pågå.
Lag (2019:1208)
.
Uppehållstillstånd för praktik med anknytning till högre  utbildning
4 §
En utlänning som inom två år före ansökningstillfället har  fått en examen från högre utbildning eller följer ett utbild-
ningsprogram som leder till en sådan examen och som ska prak-
tisera i Sverige enligt ett avtal om praktik ska, om praktiken  har anknytning till utlänningens utbildning och inte något  annat följer av 9-12 §§, beviljas ett uppehållstillstånd för  praktik med anknytning till högre utbildning.
Ett avtal om praktik ska innehålla uppgifter om
1. praktikens innehåll,
2. praktikens längd,
3. tjänstgörings- och handledningsförhållandena,
4. tiderna för praktiken, och
5. rättsförhållandet mellan praktikanten och värdenheten i  Sverige.
Ett uppehållstillstånd enligt första stycket ska gälla i arton  månader eller den kortare tid som praktiken ska pågå.
Lag (2019:1208)
.
Uppehållstillstånd för volontärarbete inom ramen för Europeisk  volontärtjänst
5 §
En utlänning som har ingått ett avtal med en organisation  i Sverige om deltagande i ett volontärprogram här inom ramen  för Europeisk volontärtjänst ska, om inte något annat följer  av 9-12 §§, beviljas ett uppehållstillstånd för volontärarbete  inom ramen för Europeisk volontärtjänst.
Ett avtal om deltagande i ett volontärprogram ska innehålla  uppgifter om
1. volontärprogrammets innehåll,
2. programmets längd,
3. tjänstgörings- och handledningsförhållandena för volontär-
arbetet,
4. tiderna för volontärarbetet,
5. de medel som finns tillgängliga för att täcka kostnaderna  för utlänningens uppehälle och logi, och
6. i förekommande fall, den utbildning som utlänningen kommer  att få för att kunna utföra volontärarbetet.
Ett uppehållstillstånd enligt första stycket ska gälla i ett  år eller den kortare tid som volontärarbetet ska pågå.
Lag (2019:1208)
.
Uppehållstillstånd för au pair-arbete
6 §
En utlänning som har fyllt 18 men inte 30 år och som har  ingått ett avtal om au pair-arbete med en värdfamilj i Sverige  ska beviljas ett uppehållstillstånd för au pair-arbete, om  inte något annat följer av 9-12 §§ och
1. au pair-arbetet inte omfattar mer än 25 timmars barnpass-
ning och lättare hushållsarbete per vecka,
2. tiden för au pair-arbete och studier tillsammans inte över-
stiger 40 timmar per vecka,
3. utlänningen får gratis kost och logi och viss ersättning  för utfört arbete varje månad, och
4. värdfamiljen har tecknat en olycksfallsförsäkring för  utlänningen.
Ett avtal om au pair-arbete ska innehålla uppgifter i fråga om  vad som anges i första stycket 1-4.
Ett uppehållstillstånd enligt första stycket ska gälla i ett  år eller den kortare tid som au pair-arbetet ska pågå.
Lag (2019:1208)
.
Uppehållstillstånd efter slutförd forskning och efter  slutförda studier
7 §
En utlänning som vid ansökningstillfället har ett uppe-
hållstillstånd enligt 1 § ska beviljas ett uppehållstillstånd  för en tid av ett år efter slutförd forskning, om inte något  annat följer av 9-11 §§ och utlänningen
1. avser att söka arbete eller undersöka förutsättningarna för  att bedriva näringsverksamhet här, och
2. kan visa ett intyg från forskningshuvudmannen om att forsk-
ningen har slutförts.
Första stycket gäller även för en utlänning som vid  ansökningstillfället har ett uppehållstillstånd för forskning  utfärdat av en annan EU-stat och som under giltighetstiden för  det tillståndet har vistats i Sverige för att utföra en del av  sin forskning här enligt 2 eller 13 §.
Lag (2019:1208)
.
8 §
En utlänning som vid ansökningstillfället har ett uppe-
hållstillstånd enligt 3 § ska beviljas ett uppehållstillstånd  för en tid av ett år efter slutförda studier, om inte något  annat följer av 9-11 §§ och utlänningen
1. har slutfört en högskoleutbildning och utbildningen avser  studier som motsvarar minst två terminer,
2. avser att söka arbete eller undersöka förutsättningarna för  att bedriva näringsverksamhet här, och
3. har ett examensbevis eller utbildningsbevis som avser den  slutförda utbildningen.
Första stycket gäller även för en utlänning som vid  ansökningstillfället har ett uppehållstillstånd för studier  inom högre utbildning utfärdat av en annan EU-stat och som  under giltighetstiden för det tillståndet har vistats i  Sverige för att bedriva en del av sina studier här enligt 
14 §, om studierna som bedrivits här motsvarar minst två ter-
miner på en högskoleutbildning.
Lag (2019:1208)
.
Allmänna förutsättningar för uppehållstillstånd
9 §
För att beviljas ett uppehållstillstånd enligt 1-8 §§ ska  utlänningen
1. visa att han eller hon kommer att ha tillräckliga medel för  sitt uppehälle under tillståndstiden och för att täcka  kostnaderna för sin återresa,
2. vid vistelse som kommer att uppgå till högst ett år, visa  att han eller hon har, eller har ansökt om, en heltäckande  sjukförsäkring som gäller i Sverige,
3. inte utgöra ett hot mot allmän ordning, allmän säkerhet  eller allmän folkhälsa, och
4. visa vårdnadshavares medgivande, om utlänningen är under 
18 år.
Lag (2019:1208)
.
10 §
Ett uppehållstillstånd enligt 1-8 §§ ska inte beviljas en  utlänning som
1. är EES-medborgare eller medborgare i Schweiz eller är  familjemedlem till en sådan medborgare,
2. har beviljats uppehållstillstånd som flykting eller  alternativt skyddsbehövande enligt 5 kap. 1 § eller  motsvarande äldre bestämmelser, eller har ansökt om ett sådant  tillstånd och ansökan ännu inte har avgjorts slutligt,
3. har beviljats uppehållstillstånd med tillfälligt skydd  eller uppehållstillstånd efter tillfälligt skydd enligt 
21 kap.,
4. har ställning som varaktigt bosatt i en annan EU-stat,
5. har ett avvisnings- eller utvisningsbeslut som fått laga  kraft och som inte kan verkställas,
6. har ansökt om ett EU-blåkort, om ansökan ännu inte har  avgjorts slutligt, eller
7. har beviljats ett ICT-tillstånd för praktiktjänstgöring.
Lag (2024:1220)
.
11 §
Ett uppehållstillstånd enligt 1-8 §§ ska inte heller  beviljas en utlänning som visar upp handlingar till stöd för  ansökan som har förvärvats på ett bedrägligt sätt, förfalskats  eller ändrats i något avseende.
Lag (2019:1208)
.
12 §
Ett uppehållstillstånd enligt 1-6 §§ får vägras om  värdenheten
1. har blivit påförd en sanktion för att ha haft en utlänning  anställd utan nödvändiga tillstånd,
2. har blivit påförd en sanktion för att ha lämnat oriktiga  uppgifter till ledning för en myndighets beslut om skatt eller  avgift och uppgifterna rör redovisning av arbete, eller
3. inte har uppfyllt sina rättsliga skyldigheter beträffande  social trygghet, skatter, arbetstagares rättigheter eller  arbetsvillkor.
Ett uppehållstillstånd enligt 1-6 §§ får också vägras om
1. anställningsvillkoren är sämre än de villkor som följer av  svenska kollektivavtal eller praxis inom yrket eller  branschen,
2. det finns grundad anledning att anta att utlänningen avser  att vistas i Sverige av andra skäl än dem som ansökan avser,
3. värdenheten huvudsakligen har inrättats eller drivs för att  underlätta inresan för utlänningen, eller
4. värdenheten håller på att avvecklas eller har avvecklats  genom en konkurs eller om värdenheten inte bedriver någon eko-
nomisk verksamhet.
Lag (2019:1208)
.
Förutsättningar för rörlighet för kortare vistelse
13 §
En utlänning som har beviljats ett uppehållstillstånd för  forskning av en annan EU-stat får under giltighetstiden för  tillståndet i högst 180 dagar under en 360-dagarsperiod resa  in och vistas i Sverige för att utföra en del av sin forskning  hos en godkänd forskningshuvudman här.
Rätten till inresa och vistelse i högst 180 dagar under en 
360-dagarsperiod gäller även medföljande familjemedlemmar som  har beviljats uppehållstillstånd av en annan EU-stat på grund  av anknytning till en utlänning som har ett uppehållstillstånd  för forskning utfärdat av den staten.
Första och andra styckena gäller inte en utlänning som utgör  ett hot mot allmän ordning, allmän säkerhet eller allmän  folkhälsa.
Lag (2019:1208)
.
14 §
En utlänning som har beviljats ett uppehållstillstånd för  studier inom högre utbildning av en annan EU-stat får under  giltighetstiden för tillståndet i högst 360 dagar resa in och  vistas i Sverige för att bedriva studier vid en läroanstalt  för högre utbildning här, om
1. den utbildning som utlänningen har antagits till i Sverige  bedrivs inom ramen för ett unionsprogram eller ett  multilateralt program som främjar tredjelandsmedborgares  rörlighet eller ett avtal mellan två eller flera läroanstalter  för högre utbildning, och
2. utlänningen har underrättat Migrationsverket om sin avsikt  att bedriva studier här och Migrationsverket inte enligt andra  stycket har invänt mot den planerade vistelsen i Sverige.
Migrationsverket får inom 30 dagar från det att en under-
rättelse eller, om utlänningen har förelagts att komplettera  underrättelsen, kompletterande underlag har kommit in invända  mot utlänningens planerade vistelse i Sverige, om
1. förutsättningarna i första stycket 1 och 9-11 §§ inte är  uppfyllda,
2. det finns grund för avslag enligt 12 §,
3. utlänningen inte har betalat de avgifter som tas ut för  studierna vid läroanstalten för högre utbildning i Sverige,  eller
4. utlänningen redan har vistats i Sverige under en period av 
360 dagar.
Första stycket gäller inte en utlänning som utgör ett hot mot  allmän ordning, allmän säkerhet eller allmän folkhälsa.
Lag (2019:1208)
.
När ansökan om uppehållstillstånd ska vara gjord
15 §
En utlänning som vill ha ett uppehållstillstånd enligt 1  eller 3-6 §§ ska ha ansökt om och beviljats ett sådant  tillstånd före inresan i Sverige. En ansökan får inte bifallas  efter inresan.
Första stycket gäller inte om utlänningen
1. ansöker om förlängning av ett uppehållstillstånd enligt 1  eller 3 §,
2. har ett uppehållstillstånd enligt 1, 2 eller 4 § eller ett  uppehållstillstånd enligt 3 § och antingen slutfört studier  som motsvarar 30 högskolepoäng eller fullföljt en termin vid  forskarutbildning och på annan grund ansöker om ett  uppehållstillstånd enligt 1, 3 eller 4 §, eller
3. har ett tidsbegränsat uppehållstillstånd för arbete som har  beviljats enligt 5 kap. 10 § i de fall som avses i 6 kap. 2 §  första stycket eller för att bedriva näringsverksamhet enligt 
5 kap. 10 a § eller ett EU-blåkort enligt 6 a kap. 1 §, och  ansöker om ett uppehållstillstånd enligt 1 § eller för studier  på forskarnivå enligt 3 § inom giltighetstiden för det  tidigare tillståndet och förutsättningarna för det tillståndet  varit uppfyllda.
Lag (2024:1220)
.
16 §
En ansökan om uppehållstillstånd enligt 2, 7 eller 8 §  eller om förlängning av ett uppehållstillstånd enligt 2 § får  ges in efter inresan i Sverige.
Lag (2019:1208)
.
Förlängning av tillståndstiden
17 §
Tillståndstiden för ett uppehållstillstånd enligt 1-3 §§  får efter ansökan förlängas.
Tillståndstiden får inte förlängas om
1. förutsättningarna i 1-3 och 9-11 §§ för att bevilja  tillståndet i fråga inte är uppfyllda,
2. tillståndet har förvärvats på ett bedrägligt sätt,
3. ett bevis om tillståndet har förfalskats eller ändrats i  något avseende, eller
4. utlänningen vistas i Sverige av andra skäl än dem som  tillståndet beviljades för.
Lag (2019:1208)
.
18 §
En förlängning av tillståndstiden för ett uppehålls-
tillstånd enligt 1-3 §§ får vägras om det finns grund för  avslag enligt 12 § första stycket eller andra stycket 1, 3  eller 4.
En förlängning av tillståndstiden för ett uppehållstillstånd  enligt 3 § får också vägras om utlänningen inte har gjort  godtagbara framsteg i sina studier.
Lag (2019:1208)
.
Uppehållstillstånd för familjemedlemmar till forskare
19 §
Familjemedlemmar som avses i 5 kap. 3 § första stycket 1-3 till den som har ett uppehållstillstånd enligt 1, 2 eller 
7 §, ska beviljas uppehållstillstånd, om inte något annat  följer av andra eller tredje stycket. Familjemedlemmens uppe-
hållstillstånd ska gälla för samma tid som anknytningsper-
sonens tillstånd.
För barn som åberopar anknytning till den som har ett uppe-
hållstillstånd enligt 1, 2 eller 7 § eller till hans eller  hennes make eller sambo gäller 5 kap. 17 § andra stycket.
Uppehållstillstånd får vägras i fall som avses i 5 kap. 17 a  och 17 b §§.
Lag (2019:1208)
.
20 §
En familjemedlem som avses i 19 § ska ha ansökt om och  beviljats ett uppehållstillstånd före inresan i Sverige. En  ansökan får inte bifallas efter inresan.
Första stycket gäller dock inte om
1. ansökan avser förlängning av ett tidsbegränsat  uppehållstillstånd som beviljats på grund av anknytning till  en utlänning som har ansökt om eller har ett  uppehållstillstånd enligt 1, 2 eller 7 §,
2. sökanden har beviljats ett uppehållstillstånd av en annan  EU-stat på grund av anknytning till en utlänning som har  ansökt om eller har ett uppehållstillstånd enligt 2 §, eller
3. ansökan avser ett uppehållstillstånd som familjemedlem till  en utlänning som avses i 15 § andra stycket 3, om ansökan ges  in inom giltighetstiden för det tidigare tillståndet som  familjemedlem och utlänningen beviljas uppehållstillstånd  enligt 1 §.
Lag (2022:303)
.
Återkallelse av uppehållstillstånd
21 §
Ett uppehållstillstånd enligt 1-6 §§ ska återkallas om
1. förutsättningarna i 1-6 och 9-11 §§ för att bevilja  tillståndet i fråga inte är uppfyllda,
2. tillståndet har förvärvats på ett bedrägligt sätt,
3. ett bevis om tillståndet har förfalskats eller ändrats i  något avseende, eller
4. utlänningen vistas i Sverige av andra skäl än dem som  tillståndet beviljades för.
Lag (2019:1208)
.
22 §
Ett uppehållstillstånd enligt 1-6 §§ får återkallas om  det finns grund för avslag enligt 12 § första stycket eller  andra stycket 1, 3 eller 4.
Ett uppehållstillstånd enligt 3 § får också återkallas om  utlänningen inte har gjort godtagbara framsteg i sina studier.
Lag (2019:1208)
.
23 §
Ett uppehållstillstånd enligt 7 eller 8 § ska återkallas  om utlänningen utgör ett hot mot allmän ordning, allmän  säkerhet eller allmän folkhälsa.
Ett uppehållstillstånd enligt 7 eller 8 § får återkallas om  förutsättningarna i 7-10 §§ för att bevilja tillståndet i  fråga inte är uppfyllda, i andra fall än som avses i första  stycket.
Lag (2019:1208)
.
24 §
Ett uppehållstillstånd som har beviljats en familjemedlem  enligt 19 § får återkallas om
1. anknytningen till den som har ett uppehållstillstånd enligt 
1, 2 eller 7 § bryts eller ett sådant tillstånd återkallas,  eller
2. familjemedlemmen utgör ett hot mot allmän ordning, allmän  säkerhet eller allmän folkhälsa.
Lag (2019:1208)
.
Återtagande av en utlänning som har ett uppehållstillstånd för  forskning eller studier inom högre utbildning och av en  forskares familjemedlemmar
25 §
Om en annan EU-stat har avslagit en ansökan om uppehålls-
tillstånd för forskning vid rörlighet för längre vistelse från  den som har eller vid tiden för ansökan i den andra EU-staten  hade ett uppehållstillstånd för forskning enligt 1 § utfärdat  av Sverige, och den andra EU-staten har ålagt utlänningen och  medföljande familjemedlemmar att lämna den medlemsstaten, ska  de återtas till Sverige.
Detsamma ska gälla om en annan EU-stat har motsatt sig att  utlänningen vistas i den staten med stöd av ett  uppehållstillstånd enligt 1 eller 3 § utfärdat av Sverige  eller om det svenska uppehållstillståndet har löpt ut eller  återkallats.
Lag (2019:1208)
.
Beslutande myndighet
26 §
Beslut enligt detta kapitel meddelas av Migrationsverket.
Lag (2019:1208)
.
Bemyndiganden
27 §
Regeringen eller den myndighet som regeringen bestämmer  får meddela föreskrifter om försörjningsförmågan enligt 9 §  första stycket 1.
Lag (2019:1208)
.
28 §
Regeringen får meddela föreskrifter om uppehållstillstånd  för familjemedlemmar till en utlänning som har beviljats  uppehållstillstånd enligt 3 eller 8 §.
Lag (2019:1208)
.
6 kap. Arbetstillstånd
1 §
Arbetstillstånd ska ges för viss tid. Det får avse ett visst slag av arbete och förenas med de övriga villkor som behövs.
Att en utlänning som har permanent uppehållstillstånd inte behöver ha arbetstillstånd framgår av 2 kap. 8 c § 3.
Lag (2014:198)
.
2 §
Arbetstillstånd får ges till en utlänning som har ett  anställningsavtal, om
1. anställningen gör det möjligt för honom eller henne att  uppnå en god försörjning, och
2. lönen, försäkringsskyddet och övriga anställningsvillkor  inte är sämre än de villkor som följer av svenska  kollektivavtal eller praxis inom yrket eller branschen.
Arbetstillstånd enligt första stycket får endast ges om  rekryteringsförfarandet är förenligt med Sveriges åtaganden  inom Europeiska unionen.
Arbetstillstånd får även ges till en utlänning som deltar i  ett internationellt utbyte eller om det följer av ett  internationellt avtal eller ett avtal med ett annat land.
Lag (2022:1847)
.
2 a §
Ett arbetstillstånd enligt 2 § första stycket får inte  ges för längre tid än två år. Det får heller inte avse längre  tid än anställningstiden.
Ett arbetstillstånd enligt 2 § första stycket ska knytas till  en viss arbetsgivare och avse ett visst slag av arbete. Efter  en sammanlagd tillståndstid om två år ska tillståndet knytas  endast till ett visst slag av arbete.
Lag (2022:303)
.
2 b §
Arbetstillstånd enligt 2 § första stycket får inte ges  till en utlänning som är anställd av ett företag som är  etablerat utanför EES-staterna och Schweiz och som ska  tjänstgöra som chef, specialist eller praktikant i mer än 90  dagar i ett företag som dels är etablerat i Sverige eller i en  annan EU-stat, dels är en enhet som tillhör samma företag  eller företag inom samma koncern.
Första stycket gäller inte om utlänningen tillhör någon av de  kategorier som är undantagna i 6 b kap. 3 §.
Arbetstillstånd enligt 2 § första stycket får inte heller ges  till en utlänning som har ett anställningsavtal för  tidsbegränsad anställning som säsongsarbetare i Sverige med en  arbetsgivare som är etablerad här.
Tredje stycket gäller inte om utlänningen tillhör någon av de  kategorier som är undantagna i 6 c kap. 4 §.
Lag (2024:1220)
.
3 §
Arbetstillstånd får ges till en utlänning som har tidsbegränsat uppehållstillstånd, om inte skäl hänförliga till syftet med uppehållstillståndet talar häremot.
Att permanent uppehållstillstånd får meddelas för vissa arbetstagare framgår av 5 kap. 5 §.
När ansökan om arbetstillstånd ska vara gjord
4 §
En utlänning som vill ha arbetstillstånd i Sverige ska ha  ansökt om och beviljats ett sådant tillstånd före inresan i  landet. En ansökan om arbetstillstånd får inte bifallas efter  inresan utom i fall som avses i 5 kap. 18 § andra-fjärde  styckena, 18 a och 19 §§, vilka bestämmelser tillämpas på  motsvarande sätt i fråga om arbetstillstånd.
Lag (2022:303)
.
Förlängning av tillståndstiden
4 a §
Tillståndstiden för ett arbetstillstånd får förlängas om  anställningen uppfyller förutsättningarna i 2 § första  stycket. Om ansökan avser en ny anställning gäller även det  som föreskrivs i 2 § andra stycket.
Förlängning av tillståndstiden för ett arbetstillstånd ska  vägras om
1. tillståndet har förvärvats på ett bedrägligt sätt,
2. ett bevis om tillståndet har förfalskats eller ändrats i  något avseende,
3. utlänningen vistas i Sverige av andra skäl än de som  arbetstillståndet beviljades för, eller
4. det har funnits förutsättningar att återkalla tidigare  uppehållstillstånd enligt 7 kap. 7 e § första stycket 1, med  beaktande av tredje stycket.
Lag (2022:303)
.
Beslutande myndigheter
5 §
Beslut om arbetstillstånd meddelas av Migrationsverket.
Beslut om arbetstillstånd i vissa fall
6 §
Av 8 kap. 27 § följer att den instans som prövar överklagande av beslut om avvisning och utvisning i vissa fall också får besluta om arbetstillstånd.
Lag (2014:198)
.
Bemyndiganden
7 §
Regeringen eller efter regeringens bemyndigande Migrationsverket får meddela föreskrifter om att andra myndigheter har rätt att besluta om arbetstillstånd.
8 §
Regeringen får meddela föreskrifter om att en ansökan om  arbetstillstånd får bifallas även efter inresan i Sverige om  ansökan görs av en utlänning som är medborgare i Förenade  kungariket eller av familjemedlemmar till en sådan utlänning.
Lag (2019:462)
.
9 §
Regeringen får meddela ytterligare föreskrifter om arbetstillstånd.
Lag (2019:462)
.
6 a kap. EU-blåkort
Förutsättningar för tillstånd
1 §
En utlänning som har ett anställningsavtal för  högkvalificerad anställning i Sverige med en anställningstid  om minst sex månader ska, om inte något annat följer av 2-3 a §§ eller 3 c §, beviljas ett uppehålls- och  arbetstillstånd för högkvalificerad anställning (EU-blåkort),  om
1. lönen är minst 1,25 gånger den genomsnittliga  bruttoårslönen i Sverige vid tidpunkten för ansökan 
(lönetröskeln),
2. lönen, försäkringsskyddet och övriga anställningsvillkor  inte är sämre än de villkor som följer av svenska  kollektivavtal eller praxis inom yrket eller branschen,
3. utlänningen, vid vistelse som kommer att uppgå till högst  ett år, kan visa att han eller hon har, eller har ansökt om,  en heltäckande sjukförsäkring som gäller i Sverige, och
4. rekryteringsförfarandet är förenligt med Sveriges åtaganden  inom Europeiska unionen.
En anställning ska anses vara högkvalificerad om den  förutsätter att utlänningen har relevant och särskild  kompetens för den i form av slutförda studier som motsvarar 
180 högskolepoäng eller fem års yrkeserfarenhet på en nivå som  är jämförbar med högre utbildning inom det yrke eller den  bransch som anställningen avser.
Om den högkvalificerade anställningen avser ett reglerat yrke  ska utlänningen styrka behörigheten att få utöva yrket i  Sverige.
Lag (2024:1220)
.
2 §
Ett EU-blåkort ska inte beviljas en utlänning som
1. är EES-medborgare eller medborgare i Schweiz,
2. har ansökt om uppehållstillstånd som flykting eller  alternativt skyddsbehövande enligt 5 kap. 1 § och ansökan ännu  inte har avgjorts slutligt,
3. har beviljats uppehållstillstånd med tillfälligt skydd  eller uppehållstillstånd efter tillfälligt skydd enligt 
21 kap.,
4. har beviljats uppehållstillstånd enligt 5 kap. 15 b §, 
12 kap. 18 § första stycket 1 eller 22 kap. eller har ansökt  om sådant tillstånd och ansökan ännu inte har avgjorts  slutligt,
5. har ansökt om uppehållstillstånd för att utföra forskning i  Sverige enligt ett mottagningsavtal som har ingåtts enligt  lagen (2008:290) om godkännande för forskningshuvudmän att ta  emot gästforskare,
6. har ställning som varaktigt bosatt i en annan EU-stat och  utövar sin rätt att vistas i Sverige som arbetstagare eller  egen företagare,
7. reser in i Sverige i enlighet med åtaganden enligt ett  internationellt avtal som underlättar inresa och tillfällig  vistelse för vissa kategorier av personer med anknytning till  handel och investeringar, med undantag för utlänningar som har  beviljats ett ICT-tillstånd eller ett ICT-tillstånd för  rörlighet för längre vistelse,
8. har ett lagakraftvunnet avvisnings- eller utvisningsbeslut  som inte kan verkställas, eller
9. är utstationerad i Sverige enligt lagen (1999:678) om  utstationering av arbetstagare, med undantag för utlänningar  som har beviljats ett ICT-tillstånd eller ett ICT-tillstånd  för rörlighet för längre vistelse.
Lag (2024:1220)
.
3 §
Ett EU-blåkort ska inte heller beviljas om
1. utlänningen visar upp handlingar till stöd för ansökan som  har förvärvats på ett bedrägligt sätt, förfalskats eller  ändrats i något avseende,
2. utlänningen utgör ett hot mot allmän ordning, allmän  säkerhet eller allmän folkhälsa, eller
3. arbetsgivarens verksamhet huvudsakligen har inrättats eller  drivs för att underlätta inresa för personer som kommer från  ett land utanför EU.
Lag (2024:1220)
.
3 a §
Ett EU-blåkort får vägras om
1. arbetsgivaren har blivit påförd en sanktion för att ha haft  en utlänning anställd utan nödvändiga tillstånd,
2. arbetsgivaren har blivit påförd en sanktion för att ha  lämnat oriktiga uppgifter till ledning för en myndighets  beslut om skatt eller avgift och uppgifterna rör redovisning  av arbete,
3. arbetsgivaren inte har uppfyllt sina rättsliga skyldigheter  beträffande social trygghet, skatter, arbetstagares  rättigheter eller arbetsvillkor, eller
4. arbetsgivarens verksamhet håller på att avvecklas eller har  avvecklats genom en konkurs eller om arbetsgivaren inte  bedriver någon ekonomisk verksamhet.
Lag (2024:1220)
.
Förutsättningar för rörlighet för kortare vistelse
3 b §
En utlänning som har beviljats ett EU-blåkort av en  annan EU-stat får under giltighetstiden för tillståndet i  högst 90 dagar under en 180-dagarsperiod resa in och vistas i  Sverige för att bedriva affärsverksamhet, om verksamheten har  en direkt koppling till arbetsgivarens affärsintresse och till  EU-blåkortsinnehavarens tjänsteåligganden på grundval av  anställningsavtalet i den första EU-staten.
Lag (2024:1220)
.
Förutsättningar för rörlighet för längre vistelse
3 c §
Om en utlänning som har vistats i en annan EU-stat i  tolv månader med EU-blåkort ansöker om ett EU-blåkort i  Sverige under giltighetstiden för ett sådant tillstånd i den  andra EU-staten gäller inte 1 § första stycket 2, 3 § och 
3 a §. Om utlänningen har haft EU-blåkort i minst två år i en  annan EU-stat behöver denne inte heller styrka att han eller  hon har relevant och särskild kompetens för anställningen.
För en sådan utlänning får ett EU-blåkort vägras om
1. utlänningen visar upp handlingar till stöd för ansökan som  har förvärvats på ett bedrägligt sätt, förfalskats eller  ändrats i något avseende,
2. utlänningen utgör ett hot mot allmän ordning, allmän  säkerhet eller allmän folkhälsa, eller
3. lönen, försäkringsskyddet och övriga anställningsvillkor är  sämre än de villkor som följer av svenska kollektivavtal eller  praxis inom yrket eller branschen.
Från och med andra gången en utlänning utnyttjar möjligheten  till rörlighet för längre vistelse får vistelsetiden i den EU-
stat som föregår ansökan vara sex månader i stället för tolv.
Lag (2024:1220)
.
Ansökan om tillstånd
4 §
En utlänning som vill ha ett EU-blåkort i Sverige ska ha  ansökt om och beviljats ett sådant tillstånd före inresan i  landet. En ansökan får inte bifallas efter inresan.
Första stycket gäller dock inte om utlänningen
1. ansöker om förlängning av tillståndstiden för ett EU-
blåkort,
2. har ett tidsbegränsat uppehållstillstånd för studier och  har slutfört studier som motsvarar 180 högskolepoäng,
3. har genomfört ett forskningsprojekt i Sverige enligt ett  mottagningsavtal som har ingåtts enligt lagen (2008:290) om  godkännande för forskningshuvudmän att ta emot gästforskare,
4. har ett uppehållstillstånd som flykting eller alternativt  skyddsbehövande enligt 5 kap. 1 § eller motsvarande äldre  bestämmelser,
5. har ett av Sverige utfärdat ICT-tillstånd eller ICT-
tillstånd för rörlighet för längre vistelse,
6. har ett av Sverige utfärdat uppehålls- och arbetstillstånd  för säsongsarbete,
7. har uppehållsrätt på grund av familjeanknytning till en  EES-medborgare,
8. har uppehållstillstånd på grund av familjeanknytning till  en medborgare i Schweiz,
9. har ett tidsbegränsat uppehållstillstånd enligt 5 kap. 9 §,  eller
10. har ett tidsbegränsat uppehållstillstånd för arbete som  har beviljats enligt 5 kap. 10 § i de fall som avses i 
6 kap. 2 § första stycket eller för att bedriva  näringsverksamhet enligt 5 kap. 10 a §, och förutsättningarna  för det tillståndet varit uppfyllda.
Det som föreskrivs i första stycket gäller inte heller för en  utlänning som utnyttjar möjligheten till rörlighet för längre  vistelse enligt 3 c §, om ansökan lämnas in senast en månad  efter inresan i Sverige.
Lag (2024:1220)
.
4 a §
En utlänning som utnyttjar möjligheten till rörlighet  för längre vistelse enligt 3 c § eller som får ansöka om ett  EU-blåkort efter inresan enligt 4 § andra stycket 1-6 och 8-10  får arbeta i en högkvalificerad anställning i Sverige till  dess tillståndsfrågan har avgjorts eller, om beslut om  utvisning meddelas, till dess utvisningsbeslutet har fått laga  kraft.
Har en utlännings EU-blåkort återkallats och har samtidigt  beslut meddelats om utvisning enligt 8 kap. 6 eller 10 §, får  utlänningen arbeta i en högkvalificerad anställning i Sverige  till dess utvisningsbeslutet har fått laga kraft.
Lag (2024:1220)
.
Tillståndstid
5 §
Ett EU-blåkort ska gälla för högst två år med den  möjlighet till förlängning som framgår av 6 §. Om  anställningstiden är kortare än två år ska EU-blåkortet minst  gälla under anställningstiden med ett tillägg av tre månader.
Att den som haft EU-blåkort under en sammanlagd tid av fyra år  kan beviljas permanent uppehållstillstånd framgår av 
5 kap. 5 §.
Lag (2024:1220)
.
Förlängning av tillståndstiden
6 §
Tillståndstiden för ett EU-blåkort får förlängas efter  ansökan.
Tillståndstiden för ett EU-blåkort får inte förlängas om
1. tillståndet har förvärvats på ett bedrägligt sätt,
2. bevis om tillståndet har förfalskats eller ändrats i något  avseende,
3. utlänningen inte längre har ett giltigt anställningsavtal  för högkvalificerad anställning,
4. den avtalade lönen enligt 1 § första stycket 1 inte längre  når upp till lönetröskeln,
5. utlänningen inte har sådan kompetens i form av studier  eller yrkeserfarenhet som förutsätts för en högkvalificerad  anställning eller, såvitt gäller ett reglerat yrke, behörighet  att utöva yrket, eller
6. utlänningen utgör ett hot mot allmän ordning, allmän  säkerhet eller allmän folkhälsa.
Om utlänningen är arbetslös får en förlängning vägras enligt  andra stycket 3 eller 4 endast om utlänningen sammanlagt har  varit arbetslös i mer än tre månader och har haft ett EU-
blåkort i mindre än två år, eller om utlänningen sammanlagt  har varit arbetslös i mer än sex månader och har haft ett EU-
blåkort i minst två år.
Lag (2024:1220)
.
7 §
En förlängning av tillståndstiden får vägras om
1. arbetsgivaren inte har uppfyllt sina rättsliga skyldigheter  beträffande social trygghet, skatter, arbetstagares  rättigheter eller arbetsvillkor,
2. anställningsvillkoren är sämre än de villkor som följer av  svenska kollektivavtal eller praxis inom yrket eller  branschen,
3. utlänningen vistas i Sverige av andra skäl än dem som EU-
blåkortet beviljades för,
4. utlänningen inte har fullgjort anmälningsskyldigheten  enligt 8 §, eller
5. utlänningen har vistats och arbetat i en annan EU-stat i  strid med bestämmelserna om rörlighet för längre eller kortare  vistelse.
Innan Migrationsverket fattar ett beslut enligt första  stycket 1 eller 2 ska utlänningen underrättas och få möjlighet  att inom en viss tid söka nytt arbete. Tidsfristen ska  bestämmas till tre månader om utlänningen har haft ett EU-
blåkort i mindre än två år och annars till sex månader.
En förlängning av tillståndstiden får inte vägras enligt  första stycket 4 om utlänningen visar att bristen att fullgöra  anmälningsskyldigheten beror på orsaker som han eller hon inte  råder över.
Lag (2024:1220)
.
Anmälningsskyldighet
8 §
Den som har ett EU-blåkort ska anmäla till  Migrationsverket om
1. anställningen upphör,
2. han eller hon byter arbetsgivare, eller
3. något förändras som påverkar villkoren för tillståndet.
Lag (2024:1220)
.
Uppehållstillstånd för familjemedlemmar
9 §
En familjemedlem som avses i 5 kap. 3 § första stycket 1-3  till den som har ett EU-blåkort, eller till den som har haft  ett EU-blåkort och beviljats ställning som varaktigt bosatt i  Sverige, ska beviljas uppehållstillstånd om  anknytningspersonen kan försörja sig och familjemedlemmen.  Försörjningskravet gäller inte vid prövning av en ansökan om  fortsatt uppehållstillstånd. Familjemedlemmens  uppehållstillstånd ska gälla för samma tid som EU-blåkortet  eller, om anknytningspersonen har beviljats ställning som  varaktigt bosatt i Sverige, högst två år i taget.
Undantag från försörjningskravet får medges helt eller delvis,  om det finns särskilda skäl.
För barn som åberopar anknytning till den som har EU-blåkort,  eller till den som har haft ett EU-blåkort och beviljats  ställning som varaktigt bosatt i Sverige, eller till hans  eller hennes make eller sambo gäller 5 kap. 17 § andra  stycket.
Uppehållstillstånd får vägras i fall som avses i 5 kap. 17 a  och 17 b §§.
Lag (2024:1220)
.
10 §
Bestämmelserna om uppehållstillstånd för familjemedlemmar  i detta kapitel gäller inte för familjemedlemmar till
1. EES-medborgare som har rätt till fri rörlighet i Sverige,
2. medborgare i Schweiz som har rätt till fri rörlighet i  Sverige, eller
3. innehavare av ett EU-blåkort som har en  flyktingstatusförklaring eller en alternativ  skyddsstatusförklaring i Sverige.
Vid tillämpning av bestämmelserna om uppehållstillstånd på  grund av anknytning i 5 kap. likställs en innehavare av ett  EU-blåkort som har en flyktingstatusförklaring eller en  alternativ skyddsstatusförklaring i Sverige med en utlänning  som har ett tidsbegränsat uppehållstillstånd enligt 
5 kap. 1 §.
Lag (2024:1220)
.
10 a §
En familjemedlem som avses i 5 kap. 3 § första stycket 
1-3 till en utlänning som har haft ett EU-blåkort och  beviljats permanent uppehållstillstånd får lägga samman  vistelser med uppehållstillstånd som familjemedlem i en eller  flera EU-stater för att uppfylla kraven i 5 kap. 3 g § fjärde  stycket. Av den tid som anges där ska sökanden de senaste två  åren räknat från tiden för ansökan ha haft ett  uppehållstillstånd som familjemedlem utfärdat av Sverige.
Lag (2024:1220)
.
När ansökan om uppehållstillstånd för en familjemedlem ska vara gjord
11 §
En familjemedlem som avses i 9 § ska ha ansökt om och  beviljats ett uppehållstillstånd före inresan i landet. En  ansökan får inte bifallas efter inresan.
Första stycket gäller dock inte om
1. ansökan avser ett uppehållstillstånd som familjemedlem till  en utlänning som får ansöka om ett EU-blåkort efter inresan  enligt 4 § andra stycket, om ansökan ges in inom  giltighetstiden för det tidigare tillståndet som familjemedlem  och utlänningen beviljas ett EU-blåkort, eller
2. sökanden har beviljats uppehållstillstånd av en annan EU-
stat på grund av anknytning till en utlänning som utnyttjar  möjligheten till rörlighet för längre vistelse enligt 3 c §,  om ansökan ges in senast en månad efter inresan i Sverige.
Lag (2024:1220)
.
Återkallelse av tillstånd
12 §
Ett EU-blåkort ska återkallas om
1. tillståndet har förvärvats på ett bedrägligt sätt,
2. bevis om tillståndet har förfalskats eller ändrats i något  avseende,
3. utlänningen inte längre har ett giltigt anställningsavtal  för högkvalificerad anställning,
4. den avtalade lönen enligt 1 § första stycket 1 inte längre  når upp till den lönetröskel som ligger till grund för EU-
blåkortet,
5. utlänningen inte har sådan kompetens i form av studier  eller yrkeserfarenhet som förutsätts för en högkvalificerad  anställning eller, såvitt gäller ett reglerat yrke, behörighet  att utöva yrket, eller
6. utlänningen utgör ett hot mot allmän ordning, allmän  säkerhet eller allmän folkhälsa.
Om utlänningen är arbetslös ska ett EU-blåkort återkallas  enligt första stycket 3 eller 4 endast om utlänningen  sammanlagt har varit arbetslös i mer än tre månader och har  haft ett EU-blåkort i mindre än två år, eller om utlänningen  sammanlagt har varit arbetslös i mer än sex månader och har  haft ett EU-blåkort i minst två år.
Om en utlänning som har ett EU-blåkort utfärdat av Sverige har  ansökt om ett EU-blåkort i en annan EU-stat enligt  bestämmelserna om rörlighet för längre vistelse, får EU-
blåkortet i Sverige inte återkallas enligt första stycket 1, 2  eller 6 förrän den andra EU-staten har fattat beslut om  ansökan.
Lag (2024:1220)
.
12 a §
Ett EU-blåkort får återkallas om
1. arbetsgivaren inte har uppfyllt sina rättsliga skyldigheter  beträffande social trygghet, skatter, arbetstagares  rättigheter eller arbetsvillkor,
2. anställningsvillkoren är sämre än de villkor som följer av  svenska kollektivavtal eller praxis inom yrket eller  branschen,
3. utlänningen vistas i Sverige av andra skäl än dem som EU-
blåkortet beviljades för,
4. utlänningen inte har fullgjort anmälningsskyldigheten  enligt 8 §, eller
5. utlänningen har vistats och arbetat i en annan EU-stat i  strid med bestämmelserna om rörlighet för längre eller kortare  vistelse.
Innan Migrationsverket fattar ett beslut enligt första  stycket 1 eller 2 ska utlänningen underrättas och få möjlighet  att inom en viss tid söka nytt arbete. Tidsfristen ska  bestämmas till tre månader om utlänningen har haft ett EU-
blåkort i mindre än två år och annars till sex månader.
Ett EU-blåkort ska inte återkallas enligt första stycket 4 om  utlänningen visar att bristen att fullgöra  anmälningsskyldigheten beror på orsaker som han eller hon inte  råder över.
Lag (2024:1220)
.
13 §
Ett uppehållstillstånd som beviljats en familjemedlem  enligt 9 § får återkallas om
1. anknytningen till den som har ett EU-blåkort bryts eller om  hans eller hennes EU-blåkort återkallas, eller
2. familjemedlemmen utgör ett hot mot allmän ordning, allmän  säkerhet eller allmän folkhälsa.
Lag (2024:1220)
.
Återtagande av en utlänning som har EU-blåkort och hans eller hennes familjemedlemmar
14 §
Om en annan EU-stat har avslagit en ansökan om EU-blåkort  från en utlänning som har, eller vid tiden för ansökan i den  andra EU-staten hade, ett EU-blåkort utfärdat av Sverige, och  den andra EU-staten har ålagt utlänningen och medföljande  familjemedlemmar att lämna den medlemsstaten, ska de återtas  till Sverige.
Lag (2024:1220)
.
Beslutande myndighet
15 §
Beslut enligt detta kapitel meddelas av Migrationsverket.
Lag (2013:606)
.
Föreskrifter om lönetröskeln
16 §
Regeringen eller den myndighet som regeringen bestämmer  kan med stöd av 8 kap. 7 § regeringsformen meddela närmare  föreskrifter om lönetröskeln enligt 1 § första stycket 1.
Lag (2024:1220)
.
Bemyndiganden
17 §
Regeringen får meddela föreskrifter om
1. att en anställning ska anses vara högkvalificerad även i  andra fall än de som anges i 1 §, och
2. försörjningsförmågan enligt 9 §.
Lag (2024:1220)
.
18 §
Regeringen eller den myndighet som regeringen bestämmer  får meddela föreskrifter om en förteckning över tillåten  affärsverksamhet enligt 3 b §.
Lag (2024:1220)
.
6 b kap. Tillstånd för företagsintern förflyttning, ICT
Förutsättningar för tillstånd
1 §
En utlänning som är anställd av ett företag som är  etablerat utanför EES-staterna och Schweiz och som ska  tjänstgöra som chef, specialist eller praktikant i mer än 90  dagar i ett företag (värdföretag) som dels är etablerat i  Sverige, dels är en enhet som tillhör samma företag eller ett  företag inom samma koncern ska, om inte annat följer av tredje  stycket eller 3-5 §§, beviljas ett uppehålls- och  arbetstillstånd för företagsintern förflyttning av personal 
(ICT-tillstånd), om
1. utlänningen har varit anställd i företaget under minst tre  månader utan uppehåll vid tiden för den företagsinterna  förflyttningen,
2. ersättningen inte är sämre än vad som följer av svenska  kollektivavtal eller praxis inom yrket eller branschen, och  övriga anställningsvillkor inte är sämre än vad som gäller för  arbetstagare som är utstationerade i Sverige enligt 5 § lagen 
(1999:678) om utstationering av arbetstagare av ett företag  som är etablerat inom EES eller Schweiz,
3. anställningen gör det möjligt för honom eller henne att  försörja sig,
4. utlänningen, vid vistelse som kommer att uppgå till högst  ett år, kan visa att han eller hon har, eller har ansökt om,  en heltäckande sjukförsäkring som gäller i Sverige,
5. utlänningen har de yrkeskvalifikationer och den erfarenhet  som krävs för uppdraget som chef eller specialist, eller har  en sådan examen från ett universitet eller en högskola som  krävs för praktiktjänstgöringen,
6. utlänningen efter förflyttningens slut kommer att kunna  överflyttas till en enhet i tredjeland som tillhör samma  företag eller till ett företag inom samma koncern i  tredjeland, och
7. utlänningen inte utgör ett hot mot allmän ordning, allmän  säkerhet eller allmän folkhälsa.
Om den företagsinterna förflyttningen avser ett reglerat yrke  ska utlänningen styrka behörigheten att få utöva yrket i  Sverige.
Ett ICT-tillstånd ska inte beviljas om
1. utlänningen inte har fullgjort anmälningsskyldigheten  enligt 13 §, eller
2. värdföretaget huvudsakligen har inrättats för att  underlätta inresa för personer som är föremål för  företagsintern förflyttning.
Lag (2020:598)
.
2 §
En utlänning som har beviljats ett ICT-tillstånd av en  annan EU-stat och som ska tjänstgöra som chef, specialist  eller praktikant i mer än 90 dagar i ett företag som dels är  etablerat i Sverige, dels är en enhet som tillhör samma  företag eller ett företag inom samma koncern som det i den  andra EU-staten ska, om inte annat följer av 3-5 §§, beviljas  ett ICT-tillstånd för rörlighet för längre vistelse, om
1. ersättningen inte är sämre än vad som följer av svenska  kollektivavtal eller praxis inom yrket eller branschen, och  övriga anställningsvillkor inte är sämre än vad som gäller för  arbetstagare som är utstationerade i Sverige enligt 5 § lagen 
(1999:678) om utstationering av arbetstagare av ett företag  som är etablerat inom EES eller Schweiz,
2. anställningen gör det möjligt för honom eller henne att  försörja sig,
3. utlänningen, vid vistelse som kommer att uppgå till högst  ett år, kan visa att han eller hon har, eller har ansökt om,  en heltäckande sjukförsäkring som gäller i Sverige, och
4. utlänningen inte utgör ett hot mot allmän ordning, allmän  säkerhet eller allmän folkhälsa.
Om den företagsinterna förflyttningen avser ett reglerat yrke  ska utlänningen styrka behörigheten att få utöva yrket i  Sverige.
Lag (2020:598)
.
3 §
Ett tillstånd enligt 1 eller 2 § ska inte beviljas en  utlänning som
1. är bosatt inom Europeiska unionens medlemsstaters  territorier,
2. är EES-medborgare eller medborgare i Schweiz,
3. ansöker om uppehållstillstånd för att utföra forskning i  Sverige enligt ett mottagningsavtal som har ingåtts enligt  lagen (2008:290) om godkännande för forskningshuvudmän att ta  emot gästforskare,
4. är utstationerad i Sverige enligt 5 § lagen (1999:678) om  utstationering av arbetstagare av ett företag som är etablerat  i en EES-stat eller Schweiz,
5. har beviljats uppehållstillstånd för studier i Sverige,  eller
6. hyrs ut av ett företag för att arbeta under övervakning och  ledning av ett annat företag.
Lag (2020:598)
.
4 §
Ett tillstånd enligt 1 eller 2 § ska inte heller beviljas  en utlänning som visar upp handlingar till stöd för ansökan  som har förvärvats på ett bedrägligt sätt, förfalskats eller  ändrats i något avseende.
Lag (2018:67)
.
5 §
Ett tillstånd enligt 1 eller 2 § får vägras om
1. arbetsgivaren eller värdföretaget har blivit påförd en  sanktion för att ha haft en utlänning anställd utan  nödvändiga tillstånd,
2. arbetsgivaren eller värdföretaget har blivit påförd en  sanktion för att ha lämnat oriktiga uppgifter till ledning  för en myndighets beslut om skatt eller avgift och  uppgifterna rör redovisning av arbete,
3. arbetsgivaren eller värdföretaget inte har uppfyllt sina  rättsliga skyldigheter beträffande social trygghet, skatter,  arbetstagares rättigheter eller arbetsvillkor, eller
4. arbetsgivarens eller värdföretagets verksamhet håller på  att avvecklas eller har avvecklats genom en konkurs eller om  arbetsgivaren eller värdföretaget inte bedriver någon  ekonomisk verksamhet.
Lag (2018:67)
.
Förutsättningar för rörlighet för kortare vistelse
6 §
En utlänning som har beviljats ett ICT-tillstånd av en  annan EU-stat får under giltighetstiden för tillståndet i  högst 90 dagar under en 180-dagarsperiod resa in och vistas i  Sverige och arbeta här i ett företag som dels är etablerat i  Sverige, dels är en enhet som tillhör samma företag eller ett  företag inom samma koncern som det i den andra EU-staten.
Första stycket gäller inte en utlänning som utgör ett hot mot  allmän ordning, allmän säkerhet eller allmän folkhälsa.
Lag (2018:67)
.
Ansökan om tillstånd
7 §
En utlänning som vill ha ett ICT-tillstånd i Sverige ska  ha ansökt om och beviljats ett sådant tillstånd före inresan  i EU. En ansökan får inte bifallas efter inresan.
Första stycket gäller dock inte om utlänningen ansöker om  förlängning av ett ICT-tillstånd.
En utlänning som ansöker om en förlängning av tillståndstiden  för ett ICT-tillstånd får arbeta i Sverige under tiden för  ansökans prövning, om giltighetstiden för tillståndet inte  hade löpt ut när ansökan gavs in.
Lag (2018:67)
.
8 §
En ansökan om ICT-tillstånd får prövas i Sverige om
1. utlänningen avser att vistas endast i Sverige, eller
2. utlänningen avser att vistas i flera EU-stater men  vistelsen i Sverige kommer att vara den längsta.
Lag (2018:67)
.
9 §
En ansökan om ICT-tillstånd för rörlighet för längre  vistelse får ges in efter inresan i landet.
En utlänning som ansöker om ett ICT-tillstånd för rörlighet  för längre vistelse får arbeta i värdföretaget i Sverige  under tiden för ansökans prövning, om giltighetstiden för det  ICT-tillstånd som har beviljats av en annan EU-stat inte har  löpt ut och utlänningen har rätt att resa in, vistas och  arbeta i Sverige enligt 6 §.
Även en utlänning som ansöker om en förlängning av  tillståndstiden för ett ICT-tillstånd för rörlighet för  längre vistelse får arbeta under tiden för ansökans prövning,  om giltighetstiden för tillståndet inte hade löpt ut när  ansökan gavs in.
Lag (2018:67)
.
Tillståndstid
10 §
Ett tillstånd enligt 1 eller 2 § får inte gälla för  längre tid än uppdragstiden.
Den sammanlagda tillståndstiden för ett ICT-tillstånd får  inte överstiga tre år för chefer och specialister eller ett  år för praktikanter.
Ett ICT-tillstånd för rörlighet för längre vistelse får inte  gälla för längre tid än det ICT-tillstånd som har beviljats  av en annan EU-stat.
Lag (2018:67)
.
Förlängning av tillståndstiden
11 §
Tillståndstiden för ett tillstånd enligt 1 eller 2 § får  efter ansökan förlängas upp till den tid som framgår av 
10 §.
Tillståndstiden får inte förlängas om
1. tillståndet har förvärvats på ett bedrägligt sätt,
2. ett bevis om tillståndet har förfalskats eller ändrats i  något avseende,
3. utlänningen vistas i Sverige av andra skäl än dem som  tillståndet beviljades för,
4. värdföretaget huvudsakligen har inrättats för att  underlätta inresa för personer som är föremål för  företagsintern förflyttning, eller
5. utlänningen utgör ett hot mot allmän ordning, allmän  säkerhet eller allmän folkhälsa.
Lag (2018:67)
.
12 §
En förlängning av tillståndstiden får vägras om
1. förutsättningarna i 1 eller 2 § för att bevilja  tillståndet i fråga inte är uppfyllda, i andra fall än som  anges i 11 § andra stycket 4 och 5,
2. det finns grund för avslag enligt 5 §, eller
3. utlänningen har vistats och arbetat i en annan EU-stat i  strid med bestämmelserna om rörlighet för längre eller  kortare vistelse.
Lag (2018:67)
.
Anmälningsskyldighet
13 §
En utlänning som har ansökt om ett ICT-tillstånd eller  som har ett ICT-tillstånd eller ett ICT-tillstånd för  rörlighet för längre vistelse ska anmäla förändringar som  påverkar villkoren för tillståndet till Migrationsverket.
Ett värdföretag ska underrätta Migrationsverket om  förändringar som påverkar villkoren för ett ICT-tillstånd för  rörlighet för längre vistelse.
Lag (2018:67)
.
Uppehållstillstånd för familjemedlemmar
14 §
Familjemedlemmar som avses i 5 kap. 3 § första stycket 1-3 till den som har ett ICT-tillstånd eller ett ICT-tillstånd  för rörlighet för längre vistelse, ska beviljas  uppehållstillstånd om anknytningspersonen kan försörja sig och  familjemedlemmen. Detta gäller dock inte vid prövning av en  ansökan om fortsatt uppehållstillstånd. Familjemedlemmens  uppehållstillstånd ska gälla för samma tid som  anknytningspersonens tillstånd.
Undantag från försörjningskravet i första stycket får medges  helt eller delvis, om det finns särskilda skäl.
För barn som åberopar anknytning till den som har ett ICT-
tillstånd eller ett ICT-tillstånd för rörlighet för längre  vistelse, eller till hans eller hennes make eller sambo,  gäller 5 kap. 17 § andra stycket.
Uppehållstillstånd får vägras i fall som avses i 5 kap. 17 a  och 17 b §§.
Lag (2022:303)
.
När en ansökan om uppehållstillstånd för en familjemedlem ska  vara gjord
15 §
En familjemedlem som avses i 14 § ska ha ansökt om och  beviljats ett uppehållstillstånd före inresan i landet. En  ansökan får inte bifallas efter inresan.
Första stycket gäller dock inte om
1. ansökan avser förlängning av ett tidsbegränsat  uppehållstillstånd som beviljats på grund av anknytning till  en utlänning som har ett ICT-tillstånd eller ett  ICT-tillstånd för rörlighet för längre vistelse som är  utfärdat av Sverige, eller
2. sökanden har beviljats ett uppehållstillstånd av en annan  EU-stat på grund av anknytning till en utlänning som har  ansökt om eller har ett ICT-tillstånd för rörlighet för  längre vistelse i Sverige.
Lag (2018:67)
.
Återkallelse av tillstånd
16 §
Ett tillstånd enligt 1 eller 2 § ska återkallas om
1. tillståndet har förvärvats på ett bedrägligt sätt,
2. ett bevis om tillståndet har förfalskats eller ändrats i  något avseende,
3. utlänningen vistas i Sverige av andra skäl än dem som  tillståndet beviljades för,
4. värdföretaget huvudsakligen har inrättats för att  underlätta inresa för personer som är föremål för  företagsintern förflyttning, eller
5. utlänningen utgör ett hot mot allmän ordning, allmän  säkerhet eller allmän folkhälsa.
Lag (2018:67)
.
17 §
Ett tillstånd enligt 1 eller 2 § får återkallas om
1. förutsättningarna i 1 eller 2 § för att bevilja  tillståndet i fråga inte är uppfyllda, i andra fall än som  anges i 16 § 4 och 5,
2. det finns grund för avslag enligt 5 §, eller
3. utlänningen har vistats och arbetat i en annan EU-stat i  strid med bestämmelserna om rörlighet för längre eller  kortare vistelse.
Lag (2018:67)
.
18 §
Ett uppehållstillstånd som har beviljats en  familjemedlem enligt 14 § får återkallas om
1. anknytningen till den som har ett ICT-tillstånd eller ett  ICT-tillstånd för rörlighet för längre vistelse bryts eller  ett sådant tillstånd återkallas, eller
2. familjemedlemmen utgör ett hot mot allmän ordning, allmän  säkerhet eller allmän folkhälsa.
Lag (2018:67)
.
Återtagande av en utlänning som har ett ICT-tillstånd och  hans eller hennes familjemedlemmar
19 §
Om en annan EU-stat har avslagit en ansökan om  ICT-tillstånd för rörlighet för längre vistelse från en  utlänning som har eller vid tiden för ansökan i den andra  EU-staten hade ett ICT-tillstånd utfärdat av Sverige, och den  andra EU-staten har ålagt utlänningen och medföljande  familjemedlemmar att lämna den medlemsstaten, ska de återtas  till Sverige.
Detsamma ska gälla om en annan EU-stat har motsatt sig att  utlänningen vistas i den staten med stöd av ett ICT-tillstånd  utfärdat av Sverige eller om det svenska ICT-tillståndet har  löpt ut eller återkallats.
Lag (2018:67)
.
Beslutande myndighet
20 §
Beslut enligt detta kapitel meddelas av Migrationsverket.
Lag (2018:67)
.
Bemyndigande
21 §
Regeringen får meddela föreskrifter om försörjningsförmågan  enligt 14 §.
Lag (2022:303)
.
6 c kap. Tillstånd för säsongsarbete
Förutsättningar för tillstånd
1 §
En utlänning som har ett anställningsavtal för en  tidsbegränsad anställning som säsongsarbetare i Sverige med en  arbetsgivare som är etablerad här ska beviljas ett tillstånd  för säsongsarbete om förutsättningarna i 2-6 §§ är uppfyllda.
Ett tillstånd för säsongsarbete ska beviljas i form av
1. ett arbetstillstånd för säsongsarbete om vistelsen inte  överstiger 90 dagar, eller
2. ett uppehålls- och arbetstillstånd för säsongsarbete om  vistelsen överstiger 90 dagar.
Lag (2024:1220)
.
2 §
Ett tillstånd för säsongsarbete ska beviljas om
1. anställningen gör det möjligt för utlänningen att försörja  sig,
2. lönen, försäkringsskyddet och övriga anställningsvillkor  inte är sämre än de villkor som följer av svenska  kollektivavtal eller praxis inom yrket eller branschen,
3. utlänningen kan visa att han eller hon har, eller har  ansökt om, en heltäckande sjukförsäkring som gäller i  Sverige,
4. utlänningen kan visa att han eller hon under sin vistelse  kommer att ha tillgång till en bostad med lämplig standard,  och
5. rekryteringsförfarandet är förenligt med Sveriges  åtaganden inom Europeiska unionen.
Om säsongsanställningen avser ett reglerat yrke ska  utlänningen styrka behörigheten att få utöva yrket i  Sverige.
Ett tillstånd för säsongsarbete ska inte beviljas om
1. det finns risk för att utlänningen inte har för avsikt att  lämna Sverige när tillståndstiden har löpt ut, eller
2. utlänningen utgör ett hot mot allmän ordning, allmän  säkerhet eller allmän folkhälsa.
Lag (2018:319)
.
3 §
Om arbetsgivaren upplåter eller förmedlar en bostad  till utlänningen får ett tillstånd för säsongsarbete beviljas  endast om
1. hyran för bostaden inte står i missförhållande till  utlänningens lön eller boendets standard,
2. hyran för bostaden inte dras från utlänningens lön i andra  fall än enligt lagen (1970:215) om arbetsgivares  kvittningsrätt,
3. arbetsgivaren har tillhandahållit utlänningen en skriftlig  handling med hyresvillkoren, och
4. bostaden uppfyller allmänna säkerhets- och  hälsobestämmelser.
Lag (2018:319)
.
4 §
Ett tillstånd för säsongsarbete ska inte beviljas en  utlänning som
1. är bosatt inom Europeiska unionens medlemsstaters  territorier,
2. är EES-medborgare eller medborgare i Schweiz eller är  familjemedlem till en sådan medborgare, eller
3. bedriver verksamhet på ett i en annan medlemsstat  etablerat företags vägnar inom ramen för tillhandahållande av  tjänster i den mening som avses i artikel 56 i fördraget om  Europeiska unionens funktionssätt.
Lag (2018:319)
.
5 §
Ett tillstånd för säsongsarbete ska inte beviljas en  utlänning som visar upp handlingar till stöd för ansökan som  har förvärvats på ett bedrägligt sätt, förfalskats eller  ändrats i något avseende.
Lag (2018:319)
.
6 §
Ett tillstånd för säsongsarbete får vägras om
1. arbetsgivaren har blivit påförd en sanktion för att ha  haft en utlänning anställd utan nödvändiga tillstånd,
2. arbetsgivaren har blivit påförd en sanktion för att ha  lämnat oriktiga uppgifter till ledning för en myndighets  beslut om skatt eller avgift och uppgifterna rör redovisning  av arbete,
3. arbetsgivaren har blivit påförd en sanktion för att inte  ha uppfyllt sina skyldigheter i förhållande till utlänningar  som har beviljats tillstånd för säsongsarbete,
4. arbetsgivaren inte har uppfyllt sina rättsliga  skyldigheter beträffande social trygghet, skatter,  arbetstagares rättigheter, arbetsvillkor eller  anställningsvillkor, eller
5. arbetsgivarens verksamhet håller på att avvecklas eller  har avvecklats genom en konkurs eller om arbetsgivaren inte  bedriver någon ekonomisk verksamhet.
Ett tillstånd för säsongsarbete får även vägras om  utlänningen tidigare har haft ett tillstånd för säsongsarbete  och inte följt villkoren för det tillståndet.
Lag (2018:319)
.
Ansökan om tillstånd
7 §
En utlänning som vill ha ett tillstånd för  säsongsarbete ska ha ansökt om och beviljats tillståndet före  inresan i EU. En ansökan får inte bifallas efter inresan.
Första stycket gäller inte om utlänningen
1. ansöker om förlängning av ett tillstånd för säsongsarbete,  eller
2. har ett tillstånd för säsongsarbete och ansöker om ett  nytt sådant tillstånd.
Lag (2018:319)
.
8 §
En utlänning som inom giltighetstiden för ett  tillstånd för säsongsarbete ansöker om en förlängning av  tillståndet eller om ett nytt sådant tillstånd, får arbeta  som säsongsarbetare i Sverige till dess tillståndsfrågan har  avgjorts.
Lag (2018:319)
.
Tillståndstid
9 §
Ett tillstånd för säsongsarbete får inte beviljas för  längre tid än anställningstiden och inte för längre tid än  utlänningens pass gäller.
Den sammanlagda tillståndstiden för ett eller flera tillstånd  för säsongsarbete får inte överstiga sex månader under en  tolvmånadersperiod.
Lag (2018:319)
.
Förlängning av tillståndstiden
10 §
Tillståndstiden för ett tillstånd för säsongsarbete  får efter ansökan förlängas upp till den tid som framgår av 
9 §.
Tillståndstiden får inte förlängas om
1. förutsättningarna i 1-4 §§ för att bevilja tillståndet i  fråga inte är uppfyllda,
2. tillståndet har förvärvats på ett bedrägligt sätt, eller
3. ett bevis om tillståndet har förfalskats eller ändrats i  något avseende.
Lag (2018:319)
.
11 §
En förlängning av tillståndstiden får vägras om det  finns grund för avslag enligt 6 §.
Lag (2018:319)
.
Återkallelse av tillstånd
12 §
Ett tillstånd för säsongsarbete ska återkallas om
1. tillståndet har förvärvats på ett bedrägligt sätt,
2. ett bevis om tillståndet har förfalskats eller ändrats i  något avseende,
3. utlänningen vistas i Sverige av andra skäl än dem som  tillståndet beviljades för, eller
4. utlänningen utgör ett hot mot allmän ordning, allmän  säkerhet eller allmän folkhälsa.
Lag (2018:319)
.
13 §
Ett tillstånd för säsongsarbete får återkallas om
1. förutsättningarna i 1-4 §§ för att bevilja tillståndet i  fråga inte är uppfyllda, i andra fall än som anges i 12 § 4,  eller
2. det finns grund för avslag enligt 6 § första stycket.
Lag (2018:319)
.
Anmälningsskyldighet
14 §
En utlänning som har ansökt om eller som har ett  tillstånd för säsongsarbete ska anmäla till Migrationsverket  om han eller hon byter bostad.
Lag (2018:319)
.
Beslutande myndighet
15 §
Beslut enligt detta kapitel meddelas av  Migrationsverket.
Lag (2018:319)
.
Bemyndiganden
16 §
Regeringen eller den myndighet som regeringen  bestämmer får meddela föreskrifter om vad som ska anses vara  en bostad med lämplig standard enligt 2 § första stycket 4.
Lag (2018:319)
.
17 §
Regeringen får meddela föreskrifter om
1. skyldighet för arbetsgivare som upplåter eller förmedlar  en bostad till en utlänning som har beviljats ett tillstånd  för säsongsarbete att lämna uppgifter om bostaden,
2. skyldighet för arbetsgivare till en utlänning som har  beviljats ett tillstånd för säsongsarbete att lämna uppgifter  om de anställningsvillkor som gäller för utlänningen, och
3. hur uppgiftsskyldigheten enligt 1 och 2 ska uppfyllas.
Lag (2018:319)
.
7 kap. Återkallelse av tillstånd
1 §
/Upphör att gälla U:den dag som regeringen bestämmer/
Nationell visering, uppehållstillstånd och arbetstillstånd får återkallas för en utlänning som medvetet har lämnat oriktiga uppgifter eller medvetet har förtigit omständigheter, som varit av betydelse för att få tillståndet.
I viseringskodexen finns bestämmelser om upphävande och återkallelse av Schengenvisering.
Om utlänningen har vistats här i landet i mer än fyra år med uppehållstillstånd när frågan om återkallelse prövas av den myndighet som först beslutar i saken, får uppehållstillståndet återkallas enligt första stycket endast om det finns synnerliga skäl för det.
Lag (2011:705)
.
1 §
/Träder i kraft I:den dag som regeringen bestämmer/
Nationell visering, uppehållstillstånd och arbetstillstånd  får återkallas för en utlänning som medvetet har lämnat  oriktiga uppgifter eller medvetet har förtigit omständigheter,  som varit av betydelse för att få tillståndet.
I viseringskodexen finns bestämmelser om upphävande och  återkallelse av Schengenvisering. I Etias-förordningen finns  bestämmelser om ogiltigförklaring och återkallelse av  resetillstånd.
Om utlänningen har vistats här i landet i mer än fyra år med  uppehållstillstånd när frågan om återkallelse prövas av den  myndighet som först beslutar i saken, får uppehållstillståndet  återkallas enligt första stycket endast om det finns  synnerliga skäl för det.
Lag (2023:337)
.
2 §
Utöver vad som sägs i 1 § får nationell visering, uppehållstillstånd och arbetstillstånd återkallas, om det finns särskilda skäl för det.
Uppehållstillstånd får dock återkallas enligt första stycket endast för en utlänning som ännu inte har rest in i Sverige.
Lag (2011:705)
.
3 §
Uppehållstillstånd får återkallas för en utlänning som har  rest in i landet, om
1. utlänningen utan arbetstillstånd bedriver verksamhet som  kräver ett sådant tillstånd,
2. utlänningen har beviljats arbetstillstånd enligt 6 kap. 2 §  första stycket och anställningen upphört, om inte utlänningen  inom tre månader har fått en ny anställning som omfattas av  arbetstillståndet eller inom samma tid ansökt om  arbetstillstånd med anledning av en ny anställning och ansökan  därefter beviljas, eller
3. det på grund av tidigare verksamhet eller i övrigt kan  antas att utlänningen
a) i Sverige eller i något annat nordiskt land kommer att  bedriva sabotage, spioneri eller olovlig  underrättelseverksamhet,
b) i Sverige eller i något annat nordiskt land kommer att  bedriva sådant företagsspioneri som utövas på uppdrag av eller  understöds av en främmande makt eller av någon som agerar för  en främmande makts räkning där det kan antas att brottet inte  leder till endast böter, eller
c) kommer att bedriva verksamhet med koppling till terrorism.
Ett tidsbegränsat uppehållstillstånd som meddelats med stöd av 
5 kap. 3 § första stycket 1 eller 2 b eller 3 a § första  stycket 1 eller andra stycket får återkallas om förhållandet  upphör.
Uppehållstillstånd får dock inte återkallas enligt första  stycket 1 om utlänningen har vistats här i landet i mer än tre  år med uppehållstillstånd när frågan om återkallelse prövas av  den myndighet som först beslutar i saken. Om utlänningen har  vistats här i landet i mer än fem år med uppehållstillstånd  när frågan om återkallelse prövas av den myndighet som först  beslutar i saken, får uppehållstillståndet återkallas enligt  första stycket 3 endast om det finns synnerliga skäl för det.
Lag (2024:28)
.
4 §
Vid bedömning av om uppehållstillståndet ska återkallas  enligt 1 eller 3 § för en utlänning som har rest in i landet  ska hänsyn tas till den anknytning som utlänningen har till  Sverige och till om andra skäl talar mot att tillståndet  återkallas.
Vid en sådan bedömning ska det särskilt beaktas i vilken  utsträckning som utlänningen har etablerat sig i det svenska  samhället. Om utlänningen har barn i Sverige ska barnets behov  av kontakt med honom eller henne, hur kontakten har varit och  hur den skulle påverkas om utlänningens uppehållstillstånd  återkallades också särskilt beaktas. Även utlänningens övriga  familjeförhållanden ska särskilt beaktas.
Vid bedömningen av om uppehållstillståndet ska återkallas  enligt 3 § andra stycket ska det också särskilt beaktas om det  förhållande som avses där har upphört främst på grund av att  utlänningen eller utlänningens barn i förhållandet har utsatts  för våld eller annan allvarlig kränkning av sin frihet eller  frid.
Lag (2022:1015)
.
5 §
Om det finns tillräckliga skäl får, efter samråd,  uppehållstillstånd eller nationell visering återkallas för en  utlänning om
1. det i Schengens informationssystem (SIS) har gjorts en  registrering om återvändande enligt återvändandeförordningen  eller en registrering om nekad inresa och vistelse enligt  gränsförordningen gällande utlänningen, eller
2. en annan medlemsstat har fattat ett beslut om återvändande,  nekad inresa och vistelse eller återreseförbud, och överväger  att i SIS göra en registrering om återvändande enligt  återvändandeförordningen eller en registrering om nekad inresa  och vistelse enligt gränsförordningen gällande utlänningen.
Lag (2021:1189)
.
6 §
Uppehållstillstånd får återkallas för den som inte är medborgare i en EU-stat även i andra fall än som avses i 2 §, om ett beslut om avvisning eller utvisning har meddelats i en EU-stat eller i Island, Norge, Schweiz eller Liechtenstein och beslutet är grundat på att det finns ett allvarligt hot mot den allmänna ordningen eller den inre säkerheten och på att
1. utlänningen i den beslutande staten har dömts för ett brott för vilket det är föreskrivet fängelse i minst ett år, eller
2. utlänningen är skäligen misstänkt för att ha begått ett grovt brott eller att det finns starka skäl som tyder på att utlänningen avser att begå ett sådant brott.
Första stycket gäller inte en familjemedlem till en medborgare i en EU-stat eller till en medborgare i Island, Norge, Schweiz eller Liechtenstein som har utövat sin rätt till fri rörlighet enligt de regler som gäller inom Europeiska unionen. Med familjemedlem avses
- make eller sambo,
- barn under 21 år som är beroende av föräldern för sin försörjning, och
- förälder som är beroende av barnet för sin försörjning.
Ett uppehållstillstånd får inte återkallas enligt första stycket innan samråd har skett med den stat som har beslutat om avvisning eller utvisning.
Lag (2011:1209)
.
7 §
Ett permanent uppehållstillstånd ska återkallas för en utlänning som inte längre är bosatt i Sverige. Om utlänningen anmält till Migrationsverket att han eller hon vill ha uppehållstillståndet kvar trots att bosättningen upphör, får uppehållstillståndet dock återkallas tidigast när två år har förflutit efter det att bosättningen här i landet upphörde.
Lag (2014:777)
.
7 a §
Utöver vad som anges i 1-3, 5 och 6 §§ får ett tidsbegränsat uppehållstillstånd för studier återkallas, om förutsättningarna för att medge uppehållstillståndet inte längre är uppfyllda.
Lag (2006:447)
.
7 b §
Uppehållstillstånd enligt 5 kap. 15 § får, utöver vad  som anges i 1, 3, 5 och 6 §§, återkallas om förutsättningarna  för uppehållstillståndet inte längre är uppfyllda.
Uppehållstillståndet får inte återkallas innan den som har  ansökt om tillståndet har fått tillfälle att yttra sig.
Lag (2022:1015)
.
7 c §
Uppehållstillstånd enligt 5 kap. 15 b § får återkallas endast om förutsättningarna för sådant uppehållstillstånd inte längre finns. Uppehållstillståndet får återkallas endast på ansökan av Polismyndigheten.
Uppehållstillstånd enligt 5 kap. 16 a § får inte återkallas innan Polismyndigheten fått tillfälle att yttra sig.
Lag (2015:655)
.
7 d §
Uppehållstillstånd enligt 5 kap. 15 c § får återkallas endast om förutsättningarna för sådant uppehållstillstånd inte längre finns.
Uppehållstillstånd enligt 5 kap. 15 c eller 16 b § får inte återkallas för ett barn innan den socialnämnd som ansökte om uppehållstillståndet har fått tillfälle att yttra sig.
Lag (2012:322)
.
7 e §
Ett tidsbegränsat uppehållstillstånd för arbete för en  utlänning som har beviljats arbetstillstånd enligt 6 kap. 2 §  första stycket ska återkallas om
1. förutsättningarna för arbetstillståndet enligt 6 kap. 2 §  första stycket av något annat skäl än att anställningen har  upphört inte längre är uppfyllda, eller
2. utlänningen inte inom fyra månader från tillståndets första  giltighetsdag påbörjat arbetet.
Om utlänningens anställning har upphört sedan utlänningen  underrättats om att en utredning om återkallelse enligt första  stycket har inletts, men innan beslut om återkallelse fattats,  gäller bestämmelserna om återkallelse i 3 § första stycket 2.  Tiden ska då vara fyra månader i stället för tre.
Trots vad som anges i första stycket behöver ett tillstånd  inte återkallas i ringa fall eller om en återkallelse med  hänsyn till omständigheterna annars inte framstår som skälig.
Lag (2022:303)
.
7 f §
Ett uppehållstillstånd som har beviljats en  familjemedlem till en utlänning med tidsbegränsat  uppehållstillstånd för arbete enligt 5 kap. 10 § i de fall som  avses i 6 kap. 2 § första stycket eller för att bedriva  näringsverksamhet enligt 5 kap. 10 a § får återkallas, om  anknytningen bryts eller utlänningens tillstånd återkallas.
Lag (2025:225)
.
7 g §
Ett tidsbegränsat uppehållstillstånd enligt 5 kap. 9 §,  för arbete enligt 5 kap. 10 § i de fall som avses i 6 kap. 2 §  första stycket eller för att bedriva näringsverksamhet enligt 
5 kap. 10 a § får, på utlänningens begäran, återkallas om han  eller hon beviljas ett uppehållstillstånd på en sådan annan  grund som enligt 5 kap. 18 § andra stycket 8 b eller fjärde  stycket, 5 b kap. 15 § andra stycket 3 eller 6 a kap. 4 §  andra stycket 9 eller 10 kan beviljas efter inresan.
Lag (2024:1220)
.
Beslutande myndigheter
8 §
Återkallelse av uppehållstillstånd och arbetstillstånd beslutas av Migrationsverket. Återkallelse och upphävande av Schengenvisering får utöver vad som följer av viseringskodexen beslutas av Migrationsverket. Återkallelse av nationell visering beslutas av den myndighet som har beviljat viseringen eller av Migrationsverket.
Uppehållstillstånd eller nationell visering som har beviljats av Regeringskansliet får återkallas endast av Regeringskansliet.
Lag (2011:705)
.
Bemyndigande
9 §
Regeringen får meddela föreskrifter om att uppehållstillstånd får återkallas i andra fall än som anges i detta kapitel för de utlänningar som omfattas av avtalet mellan Europeiska gemenskapen och dess medlemsstater å ena sidan och Schweiz å andra sidan om fri rörlighet för personer.
Regeringen får meddela föreskrifter om att uppehållstillstånd får återkallas i andra fall än som anges i detta kapitel för utlänningar som har ställning som varaktigt bosatt i en annan EU-stat.
Lag (2014:198)
.
8 kap. Avvisning och utvisning
Kapitlets innehåll
1 §
I detta kapitel finns bestämmelser om avvisning och  utvisning.
Bestämmelser om utvisning på grund av brott finns i 8 a kap.
Bestämmelser om utvisning på grund av befarad brottslighet  enligt terroristbrottslagen (2022:666) och av hänsyn till  Sveriges säkerhet finns i lagen (2022:700) om särskild  kontroll av vissa utlänningar.
Lag (2022:705)
.
Avvisning
2 §
En utlänning som inte är EES-medborgare eller  familjemedlem till en EES-medborgare får avvisas
1. om han eller hon saknar pass när det krävs pass för inresa  eller vistelse i Sverige,
2. om han eller hon saknar visering, uppehållstillstånd eller  något annat tillstånd som krävs för inresa, vistelse eller  arbete i Sverige,
3. om han eller hon har visering eller är undantagen från  kravet på visering men inte har för avsikt att lämna Sverige  efter att viseringstiden eller den viseringsfria tiden har  löpt ut, under förutsättning att han eller hon inte har  uppehållstillstånd eller något annat tillstånd som ger rätt  att vistas i Sverige,
4. om det vid utlänningens ankomst till Sverige kommer fram  att han eller hon tänker besöka något annat nordiskt land men  saknar det tillstånd som krävs för inresa där,
5. om han eller hon vid inresan undviker att lämna begärda  uppgifter, medvetet lämnar oriktiga uppgifter som är av  betydelse för rätten att resa in i Sverige eller medvetet  förtiger någon omständighet som är av betydelse för den  rätten,
6. om han eller hon inte uppfyller de krav för inresa som  föreskrivs i artikel 6 i Europaparlamentets och rådets  förordning (EU) 2016/399 av den 9 mars 2016 om en unionskodex  om gränspassage för personer (kodex om Schengengränserna),  eller
7. om han eller hon har avvisats eller utvisats från en  EU-stat eller från Island, Norge, Schweiz eller Liechtenstein  och förhållandena är sådana som avses i 7 kap. 6 § eller  beslutet om avvisning eller utvisning har grundats på att  utlänningen inte har följt gällande bestämmelser om en  utlännings inresa eller vistelse i den staten.
Lag (2016:875)
.
3 §
En utlänning som inte är EES-medborgare eller  familjemedlem till en EES-medborgare får avvisas
1. om det kan antas att han eller hon kommer att sakna  tillräckliga medel för vistelsen i Sverige eller i något annat  nordiskt land som han eller hon tänker besöka eller för  hemresan,
2. om det kan antas att han eller hon under vistelsen i  Sverige eller i något annat nordiskt land inte kommer att  försörja sig på ett ärligt sätt eller kommer att bedriva  verksamhet som kräver arbetstillstånd, utan att han eller hon  har ett sådant tillstånd,
3. om han eller hon på grund av tidigare frihetsstraff eller  någon annan särskild omständighet kan antas komma att begå  brott i Sverige eller i något annat nordiskt land,
4. om han eller hon på grund av tidigare verksamhet eller i  övrigt kan antas komma att bedriva sabotage, spioneri eller  olovlig underrättelseverksamhet i Sverige eller i något annat  nordiskt land, eller
5. om det med stöd av lagen (2025:327) om internationella  sanktioner har föreskrivits att han eller hon får avvisas.
En utlänning som avses i första stycket får avvisas även i  andra fall när det har begärts av den centrala  utlänningsmyndigheten i ett annat nordiskt land och det kan  antas att han eller hon annars beger sig till det landet.
Lag (2025:329)
.
4 §
En utlänning får inte avvisas enligt 2 eller 3 § om han eller hon vid ankomsten till Sverige hade eller under en tid därefter har haft uppehållstillstånd som har upphört att gälla.
Lag (2014:198)
.
5 §
Beslut om avvisning enligt 2 eller 3 § i första instans får inte fattas senare än tre månader efter det att den första ansökan om uppehållstillstånd gjorts efter ankomsten till Sverige.
Lag (2014:198)
.
Utvisning
6 §
En utlänning som inte är EES-medborgare eller familjemedlem till en EES-medborgare och som inte avvisas enligt 2 § 1 eller 2 får utvisas ur Sverige om han eller hon uppehåller sig här men saknar pass eller de tillstånd som krävs för att få uppehålla sig i landet.
Lag (2014:198)
.
Avvisning eller utvisning av en utlänning som har tillstånd  att vistas i en annan EU-stat
6 a §
När en fråga uppkommer om avvisning eller utvisning  enligt 2, 3 eller 6 § av en utlänning som har ett giltigt  uppehållstillstånd eller någon annan form av tillstånd som  ger rätt till vistelse i en annan EU-stat ska den beslutande  myndigheten uppmana utlänningen att inom en skälig tid  självmant bege sig till den andra EU-staten. Den beslutande  myndigheten får avgöra frågan om avvisning eller utvisning  först om utlänningen inte har följt en sådan uppmaning.
Första stycket gäller inte om
1. Migrationsverket avvisar eller avslår en ansökan om  uppehållstillstånd som enligt bestämmelser i denna lag eller  någon annan författning får bifallas efter inresan till  Sverige,
2. utlänningen nekas att resa in i landet,
3. utlänningen hejdas i samband med att han eller hon  olagligen passerar en yttre gräns,
4. utlänningen utgör en risk för allmän ordning och säkerhet,  eller
5. det är sannolikt att utlänningen inte skulle följa  uppmaningen.
Regeringen eller den myndighet regeringen bestämmer kan med  stöd av 8 kap. 7 § regeringsformen meddela närmare  föreskrifter om uppmaningar enligt första stycket.
Lag (2017:22)
.
Beaktande av verkställighetshinder
7 §
När en fråga om avvisning eller utvisning enligt 2, 3 eller 6 § prövas ska hänsyn tas till om utlänningen på grund av bestämmelserna i 12 kap. inte kan sändas till ett visst land eller om det annars finns särskilda hinder mot att beslutet verkställs.
Lag (2014:198)
.
Särskilt om vissa medborgare i Förenade kungariket och deras  familjemedlemmar
7 a §
För utlänningar som har beviljats uppehållsstatus i  Sverige eller i övrigt utövar rättigheter enligt avdelning II  i andra delen av utträdesavtalet mellan Förenade kungariket  och EU gäller det som sägs i detta kapitel om EES-medborgare  och familjemedlemmar till EES-medborgare i stället för 2-7 §§.
Lag (2020:939)
.
Förutsättningar för avvisning och utvisning av EES-medborgare och deras familjemedlemmar
/Rubriken upphör att gälla U:den dag som regeringen bestämmer/
Avvisning när föreskrivna handlingar saknas
/Rubriken träder i kraft I:den dag som regeringen bestämmer/
Avvisning när föreskrivna handlingar eller tillstånd saknas
8 §
/Upphör att gälla U:den dag som regeringen bestämmer/
En EES-medborgare eller en familjemedlem till en EES-medborgare får avvisas i anslutning till inresan eller under de tre första månaderna efter inresan om han eller hon saknar pass eller visering när det krävs en sådan handling för inresa eller vistelse i Sverige.
Avvisning får inte ske på den grunden att utlänningen saknar pass om han eller hon kan styrka sin identitet på annat sätt än genom innehav av pass.
Lag (2014:198)
.
8 §
/Träder i kraft I:den dag som regeringen bestämmer/
En EES-medborgare eller en familjemedlem till en EES-
medborgare får avvisas i anslutning till inresan eller under  de tre första månaderna efter inresan om han eller hon saknar  pass, visering eller resetillstånd när det krävs en sådan  handling eller ett sådant tillstånd för inresa eller vistelse  i Sverige.
Avvisning får inte ske på den grunden att utlänningen saknar  pass om han eller hon kan styrka sin identitet på annat sätt  än genom innehav av pass.
Lag (2023:337)
.
Avvisning vid orimlig belastning för biståndssystemet
9 §
En EES-medborgare eller en familjemedlem till en EES-
medborgare får avvisas under de tre första månaderna efter  inresan om han eller hon visar sig utgöra en orimlig  belastning för biståndssystemet enligt socialtjänstlagen 
(2025:400).
En utlänning som har uppehållsrätt får inte avvisas enligt  första stycket.
Lag (2025:429)
.
Utvisning när uppehållsrätt eller tillstånd att vistas i Sverige saknas
10 §
En EES-medborgare eller en familjemedlem till en EES-medborgare som har vistats i Sverige mer än tre månader och som inte har uppehållsrätt, får utvisas om han eller hon uppehåller sig här men saknar de tillstånd som krävs för att få uppehålla sig i landet.
Lag (2014:198)
.
Avvisning och utvisning av hänsyn till allmän ordning och säkerhet
11 §
En EES-medborgare eller en familjemedlem till en EES-medborgare får avvisas i anslutning till inresan eller under de tre första månaderna efter inresan av hänsyn till allmän ordning och säkerhet.
En EES-medborgare eller en familjemedlem till en EES-medborgare som inte avvisas i anslutning till inresan eller under de tre första månaderna efter inresan enligt första stycket får därefter utvisas av hänsyn till allmän ordning och säkerhet.
Lag (2014:198)
.
12 §
Avvisning eller utvisning enligt 11 § får ske endast om utlänningens eget beteende utgör ett verkligt, faktiskt och tillräckligt allvarligt hot mot ett grundläggande samhällsintresse. Tidigare domar i brottmål får inte i sig utgöra skäl för ett sådant beslut. Det får inte vara ekonomiska syften som ligger till grund för beslutet.
Lag (2014:198)
.
13 §
När en fråga uppkommer om avvisning eller utvisning av en EES-medborgare eller en familjemedlem till en EES-medborgare enligt 11 §, ska hänsyn tas till utlänningens ålder, hälsotillstånd, familjesituation, ekonomiska situation samt sociala och kulturella integrering i Sverige. Hänsyn ska också tas till hur länge utlänningen har vistats i Sverige och till banden till ursprungslandet.
Lag (2014:198)
.
14 §
En EES-medborgare eller en familjemedlem till en EES-
medborgare som har permanent uppehållsrätt får avvisas eller  utvisas enligt 11 § endast om det är särskilt motiverat av  hänsyn till allmän ordning och säkerhet.
En EES-medborgare som är barn får avvisas eller utvisas enligt 
11 § endast om beslutet är oundgängligen nödvändigt av hänsyn  till allmän säkerhet.
En EES-medborgare som har vistats i Sverige under de tio  närmast föregående åren får utvisas enligt 11 § endast om  beslutet är oundgängligen nödvändigt av hänsyn till allmän  säkerhet.
Lag (2022:1015)
.
Beaktande av verkställighetshinder
15 §
När en fråga om avvisning eller utvisning enligt 8, 9, 10 eller 11 § prövas ska hänsyn tas till om utlänningen på grund av bestämmelserna i 12 kap. inte kan sändas till ett visst land eller om det annars finns särskilda hinder mot att beslutet verkställs.
Lag (2014:198)
.
Beslut om avvisning eller utvisning när ansökan om uppehållstillstånd avslås eller avvisas eller uppehållstillstånd återkallas
16 §
Avslås eller avvisas en ansökan om uppehållstillstånd  eller återkallas ett sådant tillstånd och befinner sig  utlänningen i Sverige, ska det samtidigt meddelas beslut om  avvisning eller utvisning, om inte särskilda skäl talar mot  det. Detsamma gäller om en ansökan om uppehållsstatus avslås  och utlänningen befinner sig i Sverige.
Första stycket gäller inte om ansökan avvisas enligt 5 kap. 
1 c § andra stycket.
Lag (2020:939)
.
Beslutande myndigheter
17 §
Migrationsverket ska pröva frågan om avvisning om  utlänningen
1. söker asyl här,
2. har en nära familjemedlem som söker asyl här, eller
3. kan komma att avvisas med stöd av 2 § 7 eller 3 § andra  stycket.
I andra fall får såväl Migrationsverket som Polismyndigheten  pröva frågan om avvisning.
Om Polismyndigheten anser det tveksamt om en utlänning bör  avvisas, ska ärendet lämnas över till Migrationsverket.
Lag (2016:875)
.
18 §
Migrationsverket ska pröva frågan om utvisning enligt 6, 10 eller 11 §.
Lag (2014:198)
.
Beslut om omedelbar verkställighet
19 §
Migrationsverket får besluta att verkets beslut om  avvisning enligt 17 § första stycket 1 eller 2 får verkställas  även om det inte har fått laga kraft (avvisning med omedelbar  verkställighet), om det är uppenbart att det inte finns grund  för asyl och att uppehållstillstånd inte heller ska beviljas  på någon annan grund (uppenbart ogrundad ansökan).  Migrationsverket får också besluta om avvisning med omedelbar  verkställighet om en asylansökan avvisas med stöd av 5 kap. 
1 b § första stycket 1 eller 2.
Det får endast anses uppenbart att det inte finns grund för  asyl om
1. utlänningens uppgifter saknar betydelse för prövningen av  ansökan,
2. utlänningens uppgifter saknar tillförlitlighet, eller
3. utlänningen kommer från ett säkert ursprungsland enligt en  sådan förteckning som avses i 1 kap. 6 a §, och han eller hon
a) är medborgare i det landet eller är en statslös person som  tidigare har haft sin vanliga vistelseort där, och
b) inte har lagt fram några allvarliga skäl för att landet  inte ska anses som ett säkert ursprungsland för honom eller  henne.
I 12 kap. 7 § finns närmare bestämmelser om verkställigheten  av beslut om avvisning med omedelbar verkställighet.
Lag (2021:223)
Anvisningar om verkställighet
20 §
I ett beslut om avvisning eller utvisning som meddelas av Migrationsverket, en migrationsdomstol eller Migrationsöverdomstolen ska det anges vilket land utlänningen ska avvisas eller utvisas till.
Om det finns särskilda skäl, får mer än ett land anges i beslutet.
Ett beslut av en myndighet som avses i första stycket som rör avvisning eller utvisning ska innehålla de anvisningar om verkställigheten som omständigheterna i det enskilda fallet kan ge anledning till.
Lag (2014:198)
.
20 a §
En utlänning som har ställning som varaktigt bosatt i  Sverige eller som har ett EU-blåkort utfärdat av Sverige och  som har internationellt skydd i en annan EU-stat får utvisas  endast till den staten.
Lag (2024:1220)
.
Tidsfrist för frivillig avresa och återreseförbud
21 §
Ett beslut om avvisning eller utvisning ska innehålla en  tidsfrist inom vilken utlänningen frivilligt ska lämna landet  i enlighet med beslutet (tidsfrist för frivillig avresa).  Tidsfristen ska bestämmas till två veckor om utlänningen  avvisas och till fyra veckor om utlänningen utvisas. Om det  finns särskilda skäl får en längre tidsfrist bestämmas.
En tidsfrist för frivillig avresa ska dock inte meddelas om
1. det finns risk för att utlänningen avviker,
2. utlänningen utgör en risk för allmän ordning och  säkerhet,
3. utlänningen genom ett avvisningsbeslut nekas att resa in i  landet,
4. utlänningen hejdas i samband med att han eller hon  olagligen passerar en yttre gräns och då avvisas, eller
5. utlänningen avvisas av Migrationsverket med omedelbar  verkställighet.
För EES-medborgare och deras familjemedlemmar gäller i  stället för första stycket 12 kap. 15 § tredje stycket.
Lag (2017:22)
.
22 §
I ett beslut om avvisning eller utvisning som innehåller  en tidsfrist för frivillig avresa ska utlänningen upplysas om  att ett återreseförbud kan meddelas om han eller hon inte  lämnat landet i enlighet med beslutet senast när tidsfristen  löper ut.
Tidsfristen för frivillig avresa börjar löpa när beslutet om  avvisning eller utvisning fått laga kraft eller när  utlänningen förklarat sig nöjd med beslutet.
Lag (2017:22)
.
23 §
Finns det inte förutsättningar att meddela en tidsfrist för frivillig avresa enligt 21 §, ska Polismyndighetens beslut om avvisning och Migrationsverkets beslut om avvisning eller utvisning förenas med ett återreseförbud, om inte särskilda skäl hänförliga till utlänningens personliga förhållanden talar mot att ett sådant förbud meddelas. Ett beslut om avvisning varigenom en utlänning nekas att resa in i landet ska dock inte förenas med ett återreseförbud.
Ett beslut om avvisning eller utvisning som avser en EES-medborgare eller en familjemedlem till en EES-medborgare eller som avser en utlänning som beviljats uppehållstillstånd enligt 5 kap. 15 §, får förenas med ett återreseförbud endast om beslutet har meddelats av hänsyn till allmän ordning och säkerhet.
Lag (2014:655)
.
24 §
Tiden för återreseförbud enligt 23 eller 27 § ska bestämmas till högst fem år. Utgör utlänningen ett allvarligt hot mot allmän ordning och säkerhet får dock en längre tidsperiod bestämmas.
Lag (2014:198)
.
Särskilt tillstånd till kort besök
25 §
En utlänning som har meddelats ett återreseförbud enligt 
23 eller 27 § eller 12 kap. 14 b eller 15 a § får ges särskilt  tillstånd av Migrationsverket att göra ett kort besök här, om  besöket gäller synnerligen viktiga angelägenheter. Om det  finns särskilda skäl, får ett sådant tillstånd ges också på  ansökan av någon annan än utlänningen.
Lag (2024:28)
.
Upphävande av återreseförbud
26 §
Ett beslut om återreseförbud enligt 23 eller 27 § eller 
12 kap. 14 b eller 15 a § som har vunnit laga kraft får helt  eller delvis upphävas av Migrationsverket, en  migrationsdomstol eller Migrationsöverdomstolen om det finns  särskilda skäl för att förbudet inte längre ska gälla.
En utlänning får ansöka om upphävande av ett förbud som avses  i första stycket. En sådan ansökan ska ges in till  Migrationsverket.
Migrationsverket får dock inte upphäva ett återreseförbud som  meddelats av domstol. Om Migrationsverket finner att ett  sådant återreseförbud bör upphävas ska verket inte besluta i  ärendet utan med eget yttrande lämna över detta till den  migrationsdomstol till vilken verkets beslut i fråga om  upphävande hade kunnat överklagas.
Lag (2024:28)
.
Beslut vid sidan av beslut om avvisning eller utvisning
27 §
När ett överklagat ärende eller mål om avvisning eller utvisning avgörs, får också beslut fattas i fråga om uppehållstillstånd och arbetstillstånd. Detta gäller även om dessa frågor inte har tagits upp av utlänningen.
Vid prövning av ett beslut om avvisning eller utvisning får en migrationsdomstol eller Migrationsöverdomstolen besluta att utlänningen ska förbjudas att återvända till Sverige för viss tid, även om ingen lägre instans har meddelat ett sådant förbud.
När Migrationsverket, en migrationsdomstol eller Migrationsöverdomstolen prövar ett beslut om avvisning eller utvisning, får ett sådant beslut samtidigt meddelas angående den som är under 16 år och som står under utlänningens vårdnad. Detta gäller även om ingen lägre instans har prövat denna fråga. I mål hos en migrationsdomstol och Migrationsöverdomstolen gäller detta dock inte om det för barnet har åberopats omständigheter som avses i 4 kap. 1, 2 eller 2 a §.
Lag (2014:198)
.
8 a kap. Utvisning på grund av brott
Allmänna förutsättningar för utvisning
1 §
En utlänning får utvisas ur Sverige om han eller hon döms  för brott till en strängare påföljd än böter, eller om en  domstol undanröjer en villkorlig dom eller skyddstillsyn som  utlänningen har dömts till och dömer till en annan påföljd,  och
1. gärningen är av sådant slag och övriga omständigheter är  sådana att det kan antas att han eller hon kommer att göra sig  skyldig till fortsatt brottslighet här i landet, eller
2. brottet har ett straffvärde som motsvarar fängelse i minst  sex månader eller som annars är av sådan karaktär att  utlänningen inte bör få stanna kvar i Sverige.
I 4-7 §§ finns särskilda bestämmelser om utvisning av personer  som tillhör vissa personkategorier.
Lag (2022:1015)
.
2 §
Vid bedömningen av om en utlänning ska utvisas enligt 1 §  ska domstolen ta hänsyn till utlänningens anknytning till  Sverige. Det ska då särskilt beaktas i vilken utsträckning som  utlänningen har etablerat sig i det svenska samhället. Om  utlänningen har barn i Sverige ska barnets behov av kontakt  med honom eller henne, hur kontakten har varit och hur den  skulle påverkas om utlänningen utvisades också särskilt  beaktas. Även utlänningens övriga familjeförhållanden ska  särskilt beaktas.
Lag (2022:1015)
.
3 §
När en fråga om utvisning enligt 1 § prövas ska hänsyn tas  till om utlänningen på grund av bestämmelserna i 12 kap. inte  kan sändas till ett visst land eller om det annars finns  särskilda hinder mot att beslutet verkställs.
Lag (2022:1015)
.
Flyktingar och vissa andra skyddsbehövande
4 §
En utlänning som är flykting och som behöver en fristad i  Sverige får utvisas enligt 1 § endast om
1. utlänningen har begått ett synnerligen grovt brott och det  skulle medföra allvarlig fara för allmän ordning och säkerhet  att låta honom eller henne stanna kvar i Sverige, eller
2. utlänningen i Sverige eller utomlands har bedrivit  verksamhet som har inneburit fara för rikets säkerhet och det  finns anledning att anta att han eller hon skulle fortsätta  med sådan verksamhet här.
Första stycket gäller också för en utlänning som har  uppehållstillstånd med tillfälligt skydd enligt 21 kap. eller  uppehållstillstånd enligt 22 kap.
Lag (2022:1015)
.
Utlänningar som kom till Sverige som unga
5 §
En utlänning som kom till Sverige innan han eller hon hade  fyllt 15 år och som, när åtal väcks, har vistats här sedan  minst fem år får utvisas enligt 1 § endast om
1. utlänningen har gjort sig skyldig till brottslighet som har  ett straffvärde som motsvarar fängelse i minst två år eller  som annars är av sådan karaktär att han eller hon inte bör få  stanna kvar i Sverige, eller
2. utlänningen har återfallit i brott på ett sådant sätt att  han eller hon inte bör få stanna kvar.
Lag (2022:1015)
.
EES-medborgare och vissa andra utlänningar
6 §
En EES-medborgare eller en familjemedlem till en EES-
medborgare får utvisas enligt 1 § endast om det sker av hänsyn  till allmän ordning och säkerhet.
Det som sägs i 8 kap. 12-14 §§ om utvisning enligt 8 kap. 11 §  gäller även vid prövningen av utvisning enligt denna paragraf.
Första och andra styckena gäller även för en utlänning som har  beviljats uppehållsstatus i Sverige eller i övrigt utövar  rättigheter enligt avdelning II i andra delen av  utträdesavtalet mellan Förenade kungariket och EU.
Lag (2022:1015)
.
Varaktigt bosatta
7 §
En utlänning som har ställning som varaktigt bosatt i  Sverige får utvisas enligt 1 § endast om han eller hon utgör  ett reellt och tillräckligt allvarligt hot mot allmän ordning  och säkerhet. I detta ligger att ekonomiska syften inte får  ligga till grund för beslutet.
När en domstol överväger om en utlänning som har ställning som  varaktigt bosatt ska utvisas ska den ta hänsyn till hur länge  utlänningen har varit bosatt i Sverige, hans eller hennes  ålder, följderna av en utvisning för utlänningen och hans  eller hennes familjemedlemmar samt utlänningens band till  Sverige eller avsaknad av band till ursprungslandet.
En utlänning som har ställning som varaktigt bosatt i Sverige  och som har internationellt skydd i en annan EU-stat får  utvisas endast till den staten.
Lag (2022:1015)
.
Innehavare av EU-blåkort
7 a §
En utlänning som har ett EU-blåkort utfärdat av Sverige  och som har internationellt skydd i en annan EU-stat får  utvisas endast till den staten.
Lag (2024:1220)
.
Behörig domstol
8 §
Utvisning på grund av brott beslutas av den domstol som  handlägger brottmålet.
Lag (2022:1015)
.
Beslut om utvisning vid ändring av påföljd enligt 34 kap.  brottsbalken
9 §
När en domstol enligt 34 kap. brottsbalken beslutar att  ändra en påföljd för en utlänning som också har meddelats ett  beslut om utvisning, får domstolen även meddela det beslut om  utvisningen som förändringen av påföljd ger anledning till.
Lag (2022:1015)
.
Återreseförbud
10 §
Ett beslut om utvisning på grund av brott ska innehålla  förbud för utlänningen att återvända till Sverige under viss  tid eller utan tidsbegränsning.
I beslutet ska utlänningen upplysas om den påföljd som  överträdelse av förbudet kan medföra enligt 20 kap.
Lag (2022:1015)
.
Återreseförbudets längd
11 §
Återreseförbudets längd ska bestämmas med utgångspunkt i  brottslighetens straffvärde. Om detta motsvarar fängelse i  mindre än ett år ska återreseförbudet normalt bestämmas till  fem år. Motsvarar det fängelse i ett år eller mer men inte två  år ska återreseförbudet normalt bestämmas till tio år. Vid  högre straffvärden ska återreseförbudet normalt inte  tidsbegränsas.
Som skäl för att bestämma återreseförbudets längd på ett annat  sätt än som sägs i första stycket får domstolen beakta  brottslighetens karaktär och risken för att utlänningen kommer  att göra sig skyldig till fortsatt brottslighet här i landet.  Domstolen får också ta hänsyn till utlänningens anknytning  till Sverige och andra särskilda omständigheter som är  hänförliga till honom eller henne.
Lag (2022:1015)
.
När ett återreseförbud börjar löpa
12 §
Ett återreseförbud enligt 10 § börjar löpa den dag  utlänningen lämnar medlemsstaternas territorium eller, om  beslutet om utvisning ska verkställas till en medlemsstat, den  dag utlänningen lämnar Sverige.
Med medlemsstater avses de stater i vilka Europaparlamentets  och rådets direktiv 2008/115/EG av den 16 december 2008 om  gemensamma normer och förfaranden för återvändande av  tredjelandsmedborgare som vistas olagligt i medlemsstaterna är  tillämpligt.
Lag (2022:1015)
.
Särskilt tillstånd till kort besök
13 §
En utlänning som har meddelats ett återreseförbud enligt 
10 § får ges särskilt tillstånd av Migrationsverket att göra  ett kort besök här, om besöket gäller synnerligen viktiga  angelägenheter. Om det finns särskilda skäl, får ett sådant  tillstånd ges också på ansökan av någon annan än utlänningen.
Lag (2022:1015)
.
Uppehållstillstånd och upphävande av utvisningsbeslut
14 §
Bestämmelser om uppehållstillstånd för den som har  utvisats enligt detta kapitel finns i 12 kap. Där finns också  regler om upphävande av ett sådant utvisningsbeslut.
Lag (2022:1015)
.
9 kap. Kontroll- och tvångsåtgärder
Kontroll av personer enligt kodexen om Schengengränserna
1 §
Polismyndigheten ansvarar för kontroll av personer enligt kodexen om Schengengränserna. Tullverket och Kustbevakningen är skyldiga att hjälpa Polismyndigheten vid en sådan kontroll. Migrationsverket får efter överenskommelse med Polismyndigheten hjälpa till vid kontrollen. Kustbevakningen ska medverka i Polismyndighetens kontrollverksamhet genom att utöva kontroll av sjötrafiken.
Lag (2015:91)
.
2 §
En polisman får i samband med inresekontroll enligt kodexen om Schengengränserna kroppsvisitera en utlänning och undersöka hans eller hennes bagage, handresgods, handväskor och liknande, i den utsträckning som det är nödvändigt för att ta reda på utlänningens identitet. Sådana undersökningar får också göras för att ta reda på en utlännings resväg till Sverige, om den är av betydelse för bedömningen av rätten att resa in i och vistas här i landet. En polisman får i samband med inresekontrollen även undersöka bagageutrymmen och övriga slutna utrymmen i bilar och andra transportmedel i syfte att förhindra att en utlänning reser in i Sverige i strid med bestämmelserna i kodexen om Schengengränserna.
När inresekontrollen sköts av särskilt förordnade passkontrollanter, tulltjänstemän eller tjänstemän vid Kustbevakningen har de samma befogenheter som en polisman har enligt första stycket.
Kroppsvisitation får inte göras mer ingående än vad som krävs med hänsyn till ändamålet med åtgärden. All den hänsyn som omständigheterna medger ska iakttas. Om möjligt ska ett vittne närvara.
En kvinna får inte kroppsvisiteras av eller i närvaro av andra män än läkare eller legitimerade sjuksköterskor. Om en visitation innebär att enbart ett föremål som en kvinna har med sig undersöks, får visitationen dock genomföras och bevittnas av en man.
Protokoll ska föras över en kroppsvisitation. I protokollet ska det anges vad som har förekommit vid visitationen.
Lag (2015:91)
.
Transportörers kontrollskyldighet
3 §
En transportör skall kontrollera att en utlänning, som transportören transporterar till Sverige direkt från en stat som inte omfattas av Schengenkonventionen, innehar pass och de tillstånd som krävs för resa in i landet.
Transportören skall, om det inte är obehövligt på grund av resultatet av kontroll som utförs enligt första stycket, även kontrollera att utlänningen har medel för sin hemresa.
Transportörers uppgiftsskyldighet m.m.
3 a §
En transportör, som luftvägen ska transportera passagerare till Sverige direkt från en stat som inte tillhör Europeiska unionen och inte heller har slutit avtal om samarbete enligt Schengenkonventionen med konventionsstaterna, ska på begäran av Polismyndigheten överföra uppgifter om de ankommande passagerarna så snart incheckningen avslutats.
De uppgifter som avses i första stycket är
1. nummer på och typ av resehandling som används,
2. medborgarskap,
3. fullständigt namn,
4. födelsedatum,
5. gränsövergångsstället för inresa,
6. transportkod,
7. avgångs- och ankomsttid för transporten,
8. det totala antalet passagerare vid transporten, och
9. ursprunglig ort för ombordstigning.
Lag (2014:655)
.
3 b §
Uppgifter enligt 3 a § ska samlas in av transportören och sedan elektroniskt överföras till Polismyndigheten.
Om det inte är möjligt att föra över uppgifterna elektroniskt ska de överföras på annat lämpligt sätt.
Lag (2014:655)
.
3 c §
Bestämmelser om behandlingen av de uppgifter som överförts till Polismyndigheten enligt 3 b § finns i lagen
(2006:444) om passagerarregister.
Lag (2014:655)
.
3 d §
En transportör som har överfört uppgifter enligt 3 a §
skall inom 24 timmar efter det att transportmedlet har anlänt till gränsövergångsstället radera de insamlade och överförda uppgifterna.
Lag (2006:447)
.
3 e §
Har upphävts genom
lag (2019:180)
.
3 f §
Regeringen får meddela föreskrifter om att även annan myndighet än Polismyndigheten får begära uppgifter av transportören.
Lag (2014:655)
.
Omhändertagande av pass
4 §
Om en utlänning ansöker om uppehållstillstånd när han eller hon kommer till Sverige eller därefter, får Migrationsverket eller Polismyndigheten ta hand om hans eller hennes pass eller andra identitetshandlingar i väntan på att utlänningen får tillstånd att vistas här i landet eller lämnar det.
Lag (2014:716)
.
4 a §
Om det vid en kontroll enligt 9 § inte kan klarläggas  att utlänningen har rätt att uppehålla sig i Sverige, får  Polismyndigheten eller Kustbevakningen ta hand om utlänningens  pass eller andra identitetshandlingar som har påträffats vid  kontrollen.
Handlingarna ska återlämnas om
1. det framkommer att utlänningen har rätt att uppehålla sig i  Sverige,
2. utlänningen får rätt att uppehålla sig i Sverige, eller
3. utlänningen lämnar Sverige.
Lag (2023:735)
.
5 §
När ett beslut om avvisning eller utvisning skall verkställas, får den verkställande myndigheten ta hand om utlänningens pass eller andra identitetshandlingar till dess beslutet kan verkställas.
Omhändertagande av biljetter
6 §
En utlännings biljett för resan från Sverige får tas om hand av Migrationsverket eller Polismyndigheten i väntan på att utlänningen får tillstånd att vistas här i landet eller lämnar det. Detta gäller om
1. utlänningen saknar pass, visering, uppehållstillstånd eller arbetstillstånd när detta krävs för inresa eller vistelse i Sverige, eller
2. utlänningen kan antas komma att ansöka om uppehållstillstånd.
Biljetten får tas om hand endast om
- det framstår som sannolikt att utlänningen inte kommer att få tillstånd att vistas här, och
- det finns anledning att anta att utlänningen annars gör sig av med biljetten och inte själv kan betala kostnaden för sin resa från Sverige.
Lag (2014:655)
.
7 §
Migrationsverket eller Polismyndigheten får lösa in en biljett som tagits om hand enligt 6 §, om den annars skulle förlora sitt värde. Om biljetten löses in, ska i stället de pengar som då betalas ut tas om hand.
Lag (2014:655)
.
Fotografi och fingeravtryck
8 §
Migrationsverket eller Polismyndigheten får fotografera en  utlänning och, om utlänningen har fyllt 14 år, ta hans eller  hennes fingeravtryck om
1. utlänningen inte kan styrka sin identitet när han eller hon  kommer till Sverige,
2. utlänningen ansöker om uppehållstillstånd som flykting  enligt 4 kap. 1 § eller som alternativt skyddsbehövande enligt 
4 kap. 2 §,
3. det finns grund för att besluta om förvar, eller
4. varken utlänningens identitet eller rätt att vistas i  Sverige kan klarläggas vid en kontroll enligt 9 §.
Det fotografi och de fingeravtryck som har tagits med stöd av  första stycket 4 ska omedelbart förstöras om det framkommer  att utlänningen har rätt att vistas i Sverige.
Lag (2021:765)
.
8 a §
/Upphör att gälla U:2025-10-12/
En utlänning som ansöker om uppehållstillstånd är  skyldig att låta Migrationsverket, en utlandsmyndighet eller  Regeringskansliet fotografera honom eller henne och ta hans  eller hennes fingeravtryck. Samma skyldighet gäller om bevis  om uppehållstillstånd (uppehållstillståndskort) ska utfärdas  enligt rådets förordning (EG) nr 1030/2002 av den 13 juni 
2002 om en enhetlig utformning av uppehållstillstånd för  medborgare i tredje land av annan anledning än att en  utlänning ansöker om uppehållstillstånd.
Skyldigheten att låta en myndighet ta fingeravtryck gäller  inte om utlänningen är under sex år eller om det är fysiskt  omöjligt för utlänningen att lämna fingeravtryck. Den gäller  inte heller om utlänningen omfattas av avtalet mellan  Europeiska gemenskapen och dess medlemsstater å ena sidan och  Schweiz å andra sidan om fri rörlighet för personer.
Ett fotografi och två fingeravtryck ska sparas i ett  lagringsmedium i uppehållstillståndskortet. Fingeravtryck som  inte sparats i ett sådant medium och de biometriska data som  tas fram ur fingeravtrycken och ur fotografiet ska omedelbart  förstöras när uppehållstillståndskortet har lämnats ut eller  ärendet om uppehållstillstånd har avgjorts utan att  utlänningen har beviljats uppehållstillstånd.
Lag (2018:319)
.
8 a §
/Träder i kraft I:2025-10-12/
En utlänning som ansöker om uppehållstillstånd är  skyldig att låta Migrationsverket, en utlandsmyndighet eller  Regeringskansliet fotografera honom eller henne och ta hans  eller hennes fingeravtryck. Samma skyldighet gäller om bevis  om uppehållstillstånd (uppehållstillståndskort) ska utfärdas  enligt rådets förordning (EG) nr 1030/2002 av den 13 juni 2002  om en enhetlig utformning av uppehållstillstånd för medborgare  i tredje land av annan anledning än att en utlänning ansöker  om uppehållstillstånd.
Skyldigheten att låta en myndighet ta fingeravtryck gäller  inte om utlänningen är under sex år eller om det är fysiskt  omöjligt för utlänningen att lämna fingeravtryck. Den gäller  inte heller om utlänningen omfattas av avtalet mellan  Europeiska gemenskapen och dess medlemsstater å ena sidan och  Schweiz å andra sidan om fri rörlighet för personer.
Ett fotografi och två fingeravtryck ska sparas i ett  lagringsmedium i uppehållstillståndskortet. Fingeravtryck som  inte sparats i ett sådant medium och de biometriska data som  tas fram ur fingeravtrycken och ur fotografiet ska omedelbart  förstöras när uppehållstillståndskortet har lämnats ut eller  ärendet om uppehållstillstånd har avgjorts utan att  utlänningen har beviljats uppehållstillstånd.
Det fotografi och de fingeravtryck som har tagits med stöd av  första stycket får även användas för kontroll i enlighet med  artiklarna 26 och 27 i in- och utreseförordningen i ett ärende  om uppehållstillstånd.
Lag (2022:242)
.
8 b §
Vid en kontroll enligt 1 eller 9 § är den som innehar  ett uppehållstillståndskort, ett uppehållskort, ett permanent  uppehållskort, ett bevis om uppehållsstatus eller ett bevis  för gränsarbetare skyldig att låta en polisman, en särskilt  förordnad passkontrollant eller en tjänsteman vid Tullverket,  Kustbevakningen eller Migrationsverket fotografera honom eller  henne och ta hans eller hennes fingeravtryck, för kontroll av  att fotografiet och fingeravtrycken motsvarar det fotografi  och de fingeravtryck som finns sparade i kortet eller beviset.
När en kontroll enligt första stycket har genomförts, ska det  fotografi och de fingeravtryck som tagits för kontrollen  omedelbart förstöras. Detsamma gäller de biometriska data som  tagits fram i samband med kontrollen.
Lag (2021:415)
.
8 c §
/Upphör att gälla U:2025-10-12/
En utlänning är vid in- eller utresekontroll skyldig  att låta en polisman, en särskilt förordnad passkontrollant  eller en tjänsteman vid Tullverket, Kustbevakningen eller  Migrationsverket fotografera honom eller henne och ta hans  eller hennes fingeravtryck för kontroll av identiteten och av  resehandlingens äkthet, i enlighet med artikel 8.2 b eller 
8.3 ib i kodexen om Schengengränserna. Denna skyldighet  gäller under förutsättning att utlänningen har en  resehandling som är försedd med ett lagringsmedium som  innehåller ett fotografi eller fingeravtryck.
När en kontroll enligt första stycket har genomförts ska det  fotografi och de fingeravtryck som tagits för kontrollen  omedelbart förstöras. Det gäller också de biometriska data  som tagits fram i samband med kontrollen.
Lag (2018:30)
.
8 c §
/Träder i kraft I:2025-10-12/
En utlänning är vid in- eller utresekontroll skyldig att  låta en polisman, en särskilt förordnad passkontrollant eller  en tjänsteman vid Tullverket, Kustbevakningen eller  Migrationsverket fotografera honom eller henne och ta hans  eller hennes fingeravtryck för kontroll av identiteten och av  resehandlingens äkthet, i enlighet med artikel 8.2 b andra  stycket eller artikel 8.3 ib i kodexen om Schengengränserna.  Denna skyldighet gäller under förutsättning att utlänningen  har en resehandling som är försedd med ett lagringsmedium som  innehåller ett fotografi eller fingeravtryck.
När en kontroll enligt första stycket har genomförts ska det  fotografi och de fingeravtryck som tagits för kontrollen  omedelbart förstöras. Det gäller också de biometriska data som  tagits fram i samband med kontrollen.
Lag (2022:242)
.
8 d §
/Upphör att gälla U:2025-10-12/
Den som har en Schengenvisering är vid in- eller  utresekontroll enligt artikel 8.3 i kodexen om  Schengengränserna skyldig att låta en polisman, en särskilt  förordnad passkontrollant eller en tjänsteman vid Tullverket,  Kustbevakningen eller Migrationsverket ta hans eller hennes  fingeravtryck för kontroll av identiteten och av viseringens  äkthet, i enlighet med artikel 18 i Europaparlamentets och  rådets förordning (EG) nr 767/2008 av den 9 juli 2008 om  informationssystemet för viseringar (VIS) och utbytet mellan  medlemsstaterna av uppgifter om viseringar för kortare  vistelse (VIS-förordningen), i den ursprungliga lydelsen.
Skyldighet att lämna fingeravtryck enligt första stycket  gäller även för en utlänning som vid en sådan in- eller  utresekontroll inte kan styrka sin identitet och som får  kontrolleras i identifieringssyfte i enlighet med artikel 20  i VIS-förordningen.
När en kontroll enligt första eller andra stycket har  genomförts, ska de fingeravtryck som tagits för kontrollen  omedelbart förstöras. Det gäller också de biometriska data  som tagits fram i samband med kontrollen.
Lag (2018:30)
.
8 d §
/Träder i kraft I:2025-10-12/
Vid en in- eller utresekontroll enligt artikel 8.3 i i  kodexen om Schengengränserna är en utlänning skyldig att låta  en polisman, en särskilt förordnad passkontrollant eller en  tjänsteman vid Tullverket, Kustbevakningen eller  Migrationsverket ta hans eller hennes fingeravtryck för  kontroll i enlighet med artikel 20 i Europaparlamentets och  rådets förordning (EG) nr 767/2008 av den 9 juli 2008 om  informationssystemet för viseringar (VIS) och utbytet mellan  medlemsstaterna av uppgifter om viseringar för kortare  vistelse (VIS-förordningen) och kontroll i enlighet med  artikel 27 i in- och utreseförordningen. Vid en sådan in-  eller utresekontroll är utlänningen även skyldig att låta sig  bli fotograferad för kontroll i enlighet med artikel 27 i in-  och utreseförordningen.
Skyldigheten att låta en myndighet ta fingeravtryck gäller  inte om utlänningen är under tolv år eller om det är fysiskt  omöjligt för utlänningen att lämna fingeravtryck.
När en sådan in- eller utresekontroll som avses i första  stycket har genomförts för kontroll i enlighet med artikel 20  i VIS-förordningen, ska de fingeravtryck som tagits för  kontrollen omedelbart förstöras. Det gäller också de  biometriska data som tagits fram i samband med kontrollen.
Lag (2022:242)
.
8 e §
En utlänning är skyldig att låta Migrationsverket  fotografera honom eller henne och ta hans eller hennes  fingeravtryck, om utlänningen ansöker om
1. uppehållsstatus,
2. bevis om uppehållsstatus, eller
3. bevis för gränsarbetare.
Det som sägs om fingeravtryck i 8 a § andra stycket ska gälla  även vid tillämpningen av första stycket i denna paragraf.
Ett fotografi och två fingeravtryck ska sparas i ett  lagringsmedium i beviset. Fingeravtryck som inte sparats i ett  sådant medium och de biometriska data som tas fram ur  fingeravtrycken och ur fotografiet ska omedelbart förstöras  när beviset har lämnats ut eller ärendet har avgjorts utan att  bevis har lämnats ut.
Lag (2020:939)
.
8 f §
En utlänning är vid en kontroll enligt 1 eller 9 §  skyldig att låta en polisman, en särskilt förordnad  passkontrollant eller en tjänsteman vid Tullverket,  Kustbevakningen eller Migrationsverket fotografera honom eller  henne och ta hans eller hennes fingeravtryck för att genom en  sökning i Schengens informationssystem identifiera utlänningen  om identiteten inte kan fastställas på annat sätt.
När en kontroll enligt första stycket har genomförts, ska det  fotografi och de fingeravtryck som har tagits för kontrollen  omedelbart förstöras.
Lag (2020:1005)
.
8 g §
En utlänning är skyldig att, i ett ärende om utfärdande  av uppehållskort eller permanent uppehållskort, låta  Migrationsverket fotografera honom eller henne och ta hans  eller hennes fingeravtryck.
Skyldigheten att låta Migrationsverket ta fingeravtryck gäller  inte om utlänningen är under sex år eller om det är fysiskt  omöjligt för utlänningen att lämna fingeravtryck.
Ett fotografi och två fingeravtryck ska sparas i ett  lagringsmedium i kortet. Fingeravtryck som inte sparats i ett  sådant medium och de biometriska data som tas fram ur  fingeravtrycken och ur fotografiet ska omedelbart förstöras  när kortet har lämnats ut eller, om kortet inte har lämnats  ut, när det har gått 90 dagar från den dag då det utfärdades.  Om ärendet har avgjorts utan att ett kort har utfärdats, ska  fingeravtrycken och de biometriska data som tas fram ur  fingeravtrycken och ur fotografiet omedelbart förstöras.
Lag (2021:415)
.
8 h §
/Träder i kraft I:2025-10-12/
En utlänning är vid en kontroll enligt 9 § skyldig att  låta en polisman, eller en tjänsteman vid Kustbevakningen  eller Migrationsverket, fotografera honom eller henne och ta  hans eller hennes fingeravtryck för kontroll i enlighet med  artiklarna 26 och 27 i in- och utreseförordningen.
Skyldigheten att låta en myndighet ta fingeravtryck gäller  inte om utlänningen är under tolv år eller om det är fysiskt  omöjligt för utlänningen att lämna fingeravtryck.
När en kontroll enligt första stycket har genomförts ska det  fotografi och de fingeravtryck som har tagits för kontrollen  omedelbart förstöras om det framkommer att utlänningen har  rätt att vistas i Sverige.
Lag (2022:242)
.
8 i §
/Träder i kraft I:2025-10-12/
En utlänning som använder ett system för automatiserad  gränskontroll i enlighet med artiklarna 8a och 8b i kodexen om  Schengengränserna är skyldig att låta sig bli fotograferad och  lämna fingeravtryck vid förhandsregistrering av uppgifter i  in- och utresesystemet och vid användning av elektroniska  spärrar.
Lag (2022:242)
.
Kontroll under vistelsen i Sverige
9 §
En utlänning som vistas i Sverige är skyldig att på  begäran av en polisman överlämna pass eller andra handlingar  som visar att han eller hon har rätt att uppehålla sig i  Sverige. Utlänningen är också skyldig att efter kallelse av  Migrationsverket eller Polismyndigheten komma till verket  eller myndigheten och lämna uppgifter om sin vistelse här i  landet. Om utlänningen inte gör det, får han eller hon hämtas  genom Polismyndighetens försorg. Om det på grund av en  utlännings personliga förhållanden eller av någon annan  anledning kan antas att utlänningen inte skulle följa en  kallelse, får han eller hon tas med för utredning eller hämtas  utan föregående kallelse.
Kustbevakningen ska medverka i Polismyndighetens  kontrollverksamhet enligt första stycket genom kontroll av och  i anslutning till sjötrafiken. Kustbevakningen får även i  annat fall biträda Polismyndigheten vid kontroll enligt första  stycket. Om kontrollen utövas av Kustbevakningen ska pass  eller andra handlingar överlämnas till tjänstemannen vid  Kustbevakningen.
Kontroll enligt första och andra styckena får vidtas endast om  det finns grundad anledning att anta att utlänningen saknar  rätt att uppehålla sig här i landet eller om det annars finns  särskild anledning till kontroll.
Lag (2023:735)
.
9 a §
Om en utlänning vid en kontroll enligt 9 § inte på  begäran överlämnar pass eller andra handlingar som visar att  han eller hon har rätt att uppehålla sig i Sverige, får en  polisman eller en tjänsteman vid Kustbevakningen, i den  utsträckning det behövs för att söka efter sådana handlingar,  kroppsvisitera utlänningen och undersöka hans eller hennes  bagage, handresgods, handväskor och liknande, om det kan antas  att utlänningen har handlingarna med sig.
Vid åtgärder enligt första stycket gäller det som sägs i 2 §  tredje-femte styckena. En åtgärd som innebär att enbart ett  föremål som en utlänning har med sig undersöks, får genomföras  även av en annan anställd vid Polismyndigheten än en polisman.
Lag (2023:735)
.
9 b §
Bestämmelser om kontroll- och tvångsåtgärder finns även  i lagen (2023:474) om polisiära befogenheter i gränsnära  områden.
Lag (2023:735)
.
10 §
Om en utlänning vägrar att följa ett beslut som Migrationsverket har fattat med stöd av 4, 5, 6, 8 eller 9 §, får verket begära hjälp av Polismyndigheten för att verkställa beslutet.
Lag (2014:655)
.
Skyldighet att stanna kvar för utredning
11 §
En utlänning är skyldig att stanna kvar för utredning i  samband med in- eller utresekontroll enligt kodexen om  Schengengränserna eller i samband med kallelse, medtagande  eller hämtning enligt 9 §, dock inte längre än nödvändigt och  inte i något fall längre än sex timmar. Detta gäller inte om  ett beslut har meddelats om förvar enligt 10 kap. 1 eller 2 §.
En polisman får hålla kvar en utlänning som vägrar att stanna  kvar för utredning.
Lag (2023:735)
.
Omhändertagande för att verkställa ett avvisnings- eller  utvisningsbeslut
12 §
När ett beslut om avvisning eller utvisning ska  verkställas av Polismyndigheten eller Säkerhetspolisen får  utlänningen omhändertas av den verkställande myndigheten om  det är nödvändigt för att verkställigheten av beslutet ska  kunna förberedas eller genomföras.
Utlänningen får omhändertas under högst 24 timmar eller om det  finns särskilda skäl under ytterligare 24 timmar.
Lag (2024:28)
.
Andra åtgärder för att möjliggöra verkställighet
13 §
När en utlänning har omhändertagits enligt 12 § eller  har tagits i förvar med stöd av 10 kap. för att förbereda  eller genomföra verkställigheten av ett beslut om avvisning  eller utvisning får Polismyndigheten eller Säkerhetspolisen,  om det är lämpligt, vidta sådana åtgärder som behövs för att  utlänningen ska få nödvändiga handlingar för verkställigheten  eller för att utlänningens identitet eller medborgarskap ska  kunna klarläggas.
Lag (2017:906)
.
Inspektioner på arbetsplatser
14 §
Polismyndigheten får genomföra en inspektion för att  kontrollera om en arbetsgivare har en utlänning anställd  som
- inte har rätt att vistas i Sverige, eller
- har rätt att vistas här men saknar föreskrivet  arbetstillstånd.
Inspektioner får endast genomföras inom verksamhetssektorer  som är identifierade som risksektorer i enlighet med artikel 
14 i Europaparlamentets och rådets direktiv 2009/52/EG av den 
18 juni 2009 om minimistandarder för sanktioner och åtgärder  mot arbetsgivare för tredjelandsmedborgare som vistas  olagligt, i den ursprungliga lydelsen.
Lag (2018:739)
.
15 §
En inspektion får genomföras på arbetsplatser och i  lokaler där arbetsgivaren bedriver näringsverksamhet och utan  att arbetsgivaren underrättas om den i förväg.
Inspektionen ska genomföras på ett sådant sätt att  verksamheten inte hindras i onödan.
Lag (2018:739)
.
16 §
En arbetsgivare är skyldig att lämna tillträde till  de arbetsplatser och lokaler där näringsverksamheten bedrivs  samt tillhandahålla de handlingar och lämna de övriga  upplysningar som behövs för kontrollen.
Lag (2018:739)
.
Uppgiftsskyldighet för arbetsgivare
17 §
Migrationsverket får förelägga en arbetsgivare till en  utlänning som har beviljats arbetstillstånd enligt 6 kap. 2 §  första stycket att lämna skriftlig uppgift om de villkor som  gäller för utlänningens anställning.
Ett föreläggande enligt första stycket får förenas med vite.
Om det finns anledning att anta att den som ska föreläggas,  eller i förekommande fall dennes ställföreträdare, har begått  en gärning som kan föranleda straff eller sanktionsavgift, får  denne inte föreläggas vid vite att medverka i utredningen av  en fråga som har samband med den misstänkta gärningen.
Vid prövning av en fråga om utdömande av vite får även vitets  lämplighet bedömas.
Lag (2022:303)
.
10 kap. Förvar och uppsikt avseende utlänningar
Förvar
1 §
En utlänning som har fyllt 18 år får tas i förvar om
1. utlänningens identitet är oklar vid ankomsten till Sverige eller när han eller hon därefter ansöker om uppehållstillstånd och han eller hon inte kan göra sannolikt att den identitet han eller hon uppger är riktig, och
2. utlänningens rätt att få resa in i eller vistas i Sverige inte kan bedömas ändå.
En utlänning som har fyllt 18 år får också tas i förvar om
1. det är nödvändigt för att en utredning om utlänningens rätt att stanna i Sverige ska kunna genomföras,
2. det är sannolikt att utlänningen kommer att avvisas eller utvisas enligt 8 kap. 2, 3, 6, 8, 9 eller 10 § eller 11 §
första stycket, eller
3. det är fråga om att förbereda eller genomföra verkställigheten av ett beslut om avvisning eller utvisning.
Beslut om förvar av en utlänning enligt andra stycket 2 eller 3 får meddelas endast om det annars finns en risk att utlänningen bedriver brottslig verksamhet i Sverige, avviker, håller sig undan eller på annat sätt hindrar verkställigheten.
Lag (2014:198)
.
2 §
Ett barn får tas i förvar, om
1. det är sannolikt att barnet kommer att avvisas av  Polismyndigheten eller avvisas med omedelbar verkställighet av  Migrationsverket eller om det är fråga om att förbereda eller  genomföra verkställigheten av ett sådant beslut,
2. risken är uppenbar att barnet annars håller sig undan och  därigenom äventyrar en verkställighet som inte bör fördröjas,  och
3. det inte är tillräckligt att barnet ställs under uppsikt  enligt bestämmelserna i 7 §.
Ett barn får också tas i förvar, om
1. det är fråga om att förbereda eller genomföra  verkställigheten av ett beslut om avvisning i andra fall än  enligt första stycket eller ett beslut om utvisning enligt 
8 kap. 6 eller 10 § eller 8 a kap., och
2. det vid ett tidigare försök att verkställa beslutet inte  visat sig tillräckligt att barnet ställts under uppsikt enligt  bestämmelserna i 7 § andra stycket.
Lag (2022:1015)
.
3 §
Ett barn får inte skiljas från båda sina vårdnadshavare genom att barnet eller vårdnadshavaren tas i förvar. Ett barn som inte har någon vårdnadshavare i Sverige får tas i förvar endast om det finns synnerliga skäl.
4 §
En utlänning får inte hållas i förvar för utredning med stöd av 1 § andra stycket 1 längre tid än 48 timmar.
En utlänning får inte hållas i förvar för verkställighet med stöd av 1 § andra stycket 3 längre tid än två månader, om det inte finns synnerliga skäl för en längre tid. Även om det finns sådana synnerliga skäl får utlänningen inte hållas i förvar längre tid än tre månader eller, om det är sannolikt att verkställigheten kommer att ta längre tid på grund av bristande samarbete från utlänningen eller det tar tid att införskaffa nödvändiga handlingar, längre tid än tolv månader.
Tidsgränserna om tre och tolv månader gäller dock inte om utlänningen av allmän domstol utvisats på grund av brott.
I andra fall än som avses i första och andra styckena får en utlänning som har fyllt 18 år inte hållas i förvar längre tid än två veckor, om det inte finns synnerliga skäl för en längre tid.
Lag (2012:129)
.
5 §
Ett barn får inte hållas i förvar längre tid än 72 timmar eller, om det finns synnerliga skäl, ytterligare 72 timmar.
Uppsikt
6 §
En utlänning som har fyllt 18 år får, under de förutsättningar som anges i 1 §, i stället för att tas i förvar ställas under uppsikt.
7 §
Ett barn får, under de förutsättningar som anges i 2 §  första stycket 1 och 2, ställas under uppsikt.
Ett barn får dessutom ställas under uppsikt när beslut har  meddelats om avvisning i andra fall än som avses i 2 § första  stycket eller när beslut har meddelats om utvisning enligt 
8 kap. 6 eller 10 § eller 8 a kap.
Lag (2022:1015)
.
8 §
Uppsikt innebär att utlänningen är skyldig att på vissa tider anmäla sig hos Polismyndigheten eller hos Migrationsverket. I ett beslut om uppsikt ska det anges på vilken ort anmälningsskyldigheten ska fullgöras. Utlänningen får också åläggas att lämna ifrån sig sitt pass eller annan legitimationshandling.
Lag (2014:655)
.
Ny prövning av förvar och uppsikt
9 §
Ett beslut om förvar enligt 4 § andra eller tredje stycket ska prövas på nytt inom två veckor från den dag då det började verkställas. I de fall det finns beslut om avvisning eller utvisning ska beslutet om förvar prövas på nytt inom två månader från den dag då det började verkställas.
Ett beslut om uppsikt ska prövas på nytt inom sex månader från beslutet.
Om utlänningen hålls kvar i förvar eller fortfarande ska stå under uppsikt, ska ny prövning fortlöpande ske inom samma tider.
Ett beslut om förvar eller uppsikt ska omedelbart upphävas, om det inte längre finns skäl för beslutet.
Lag (2012:129)
.
10 §
Beslut om förvar eller uppsikt som inte prövas på nytt inom föreskriven tid upphör att gälla.
11 §
Varje ny prövning av ett beslut om förvar ska föregås av en muntlig förhandling. Detta gäller även en ny prövning av ett beslut om uppsikt, om det inte med hänsyn till utredningens art eller andra omständigheter framstår som uppenbart att en muntlig förhandling saknar betydelse.
Bestämmelser som gäller för muntlig handläggning hos en myndighet finns i 13 kap. 1-8 §§. I fråga om muntlig förhandling i domstol finns bestämmelser i 16 kap.
Lag (2013:648)
.
Beslutande myndigheter
12 §
Beslut om förvar eller uppsikt fattas av den myndighet eller domstol som handlägger ärendet.
Om en utlänning som har tagits i förvar eller står under uppsikt avvisas eller utvisas, skall den myndighet eller domstol som fattar beslutet pröva om utlänningen fortfarande skall hållas i förvar eller stå under uppsikt.
13 §
Polismyndigheten är handläggande myndighet
1. från det att en utlänning begär att få resa in i landet  till dess att ett ärende som ska prövas av Migrationsverket  tas emot av verket eller utlänningen har lämnat landet,
2. från det att myndigheten tar emot ett beslut om avvisning  eller utvisning för verkställighet till dess att  verkställighet har skett, och,
3. från det att en utlänning efter verkställighet har  återvänt till Sverige, om beslutet ska verkställas på nytt,  till dess att verkställighet har skett.
Första stycket 2 och 3 gäller även om ärendet är föremål för  prövning enligt 12 kap. 18-20 §§, dock inte under den tid då  beslutet inte får verkställas på grund av ett beslut om  inhibition eller ny prövning.
Även Säkerhetspolisen kan vara handläggande myndighet enligt  första stycket 2 och 3.
Lag (2017:906)
.
14 §
Migrationsverket är handläggande myndighet
1. från det att verket tar emot ett ärende som verket ska pröva och till dess verket fattar beslut eller utlänningen har lämnat landet eller Polismyndigheten har tagit emot ärendet eller, om Migrationsverkets beslut överklagas, till dess ärendet tas emot av migrationsdomstolen, och
2. från det att verket tar emot ett beslut om avvisning eller utvisning för verkställighet och till dess att beslutet har verkställts eller ärendet lämnas över till Polismyndigheten. I fråga om beslut som gäller omedelbart är, även om beslutet överklagas, Migrationsverket handläggande myndighet till dess domstolen meddelar beslut om inhibition.
Lag (2014:655)
.
15 §
Har upphävts genom
lag (2013:648)
.
16 §
En migrationsdomstol eller Migrationsöverdomstolen är i ärenden, där beslut om inhibition kan meddelas med stöd av 12 kap. 11 §, handläggande myndighet från det att den meddelar beslut om inhibition.
Lag (2013:648)
.
17 §
Polismyndigheten får, även om den inte är handläggande myndighet, fatta beslut om att ta en utlänning i förvar eller ställa honom eller henne under uppsikt, om det inte finns tid att avvakta den handläggande myndighetens beslut. Ett sådant beslut ska skyndsamt anmälas till den myndighet som handlägger ärendet, och denna myndighet ska därefter omedelbart pröva om beslutet om förvar eller uppsikt ska fortsätta att gälla.
Att en polisman i vissa fall får omhänderta en utlänning i avvaktan på Polismyndighetens beslut om förvar framgår av 11 § polislagen (1984:387).
Om kontroll av en utlänning sker under medverkan av Tullverket, Kustbevakningen eller med hjälp av en särskilt förordnad passkontrollant, har tulltjänstemannen, tjänstemannen vid Kustbevakningen eller passkontrollanten samma rätt att omhänderta utlänningen som en polisman har enligt andra stycket. Omhändertagandet ska så skyndsamt som möjligt anmälas till en polisman för prövning av om åtgärden ska bestå.
Lag (2014:655)
.
Verkställighet av beslut om förvar och transport av  förvarstagna
18 §
Migrationsverket ansvarar för att beslut om förvar verkställs.
19 §
På begäran av den myndighet eller den domstol som har  fattat ett beslut om förvar ska Polismyndigheten lämna den  hjälp som behövs för att verkställa beslutet.
Lag (2017:123)
.
19 a §
Om Migrationsverket begär det, ska Kriminalvården  lämna den hjälp som behövs för att transportera en utlänning  som hålls i förvar.
En sådan begäran får göras endast om
1. det på grund av särskilda omständigheter kan befaras att  åtgärden inte kan utföras utan att Kriminalvårdens särskilda  befogenheter enligt 4 kap. 4 § eller 10 § första stycket  häkteslagen (2010:611) behöver tillgripas, eller
2. det annars finns synnerliga skäl.
Lag (2017:123)
.
19 b §
Vid en transport enligt 19 a § tillämpas följande  bestämmelser i häkteslagen (2010:611):
- 4 kap. 4 § om kroppsvisitation,
- 4 kap. 10 § första stycket om användning av fängsel, och
- 8 kap. 2 a § om möjligheten att i vissa fall begära hjälp  av Polismyndigheten.
Lag (2017:123)
.
19 c §
Den som begär hjälp enligt 19 eller 19 a § ska utan  hinder av sekretess lämna den verkställande myndigheten de  uppgifter om utlänningen som behövs för planeringen och  genomförandet av åtgärden.
Lag (2017:123)
.
20 §
Migrationsverket får besluta att en utlänning som hålls  i förvar ska placeras i kriminalvårdsanstalt, häkte eller  polisarrest, om
1. utlänningen av allmän domstol har utvisats på grund av  brott,
2. utlänningen hålls avskild enligt 11 kap. 7 § och av  säkerhetsskäl inte kan vistas i en sådan särskild lokal som  avses i 11 kap. 2 § första stycket,
3. det är nödvändigt av transporttekniska skäl, dock längst i  tre dygn, eller
4. det annars finns synnerliga skäl.
En utlänning som placerats i kriminalvårdsanstalt, häkte  eller polisarrest med stöd av första stycket 2, 3 eller 4 ska  hållas avskild från övriga intagna.
Barn som hålls i förvar får inte placeras i  kriminalvårdsanstalt, häkte eller polisarrest.
Lag (2017:906)
.
Förordnande av väktare
21 §
Migrationsverket får förordna en väktare i ett  auktoriserat bevakningsföretag att, inom ramen för sin  anställning i företaget, utföra vissa bevakningsuppdrag när en  utlänning som hålls i förvar ska vistas utanför en  förvarslokal. I förordnandet ska uppdragets art och omfattning  anges. Förordnandet får återkallas.
Lag (2025:793)
.
22 §
En väktare med ett förordnande enligt 21 § får inte  obehörigen röja eller utnyttja vad han eller hon på grund av  sitt uppdrag har fått veta om en enskilds personliga  förhållanden eller om förhållanden av betydelse för Sveriges  säkerhet eller för att utreda och lagföra brott.
I det allmännas verksamhet tillämpas i stället offentlighets-  och sekretesslagen (2009:400).
Lag (2025:793)
.
11 kap. Hur en utlänning som hålls i förvar skall behandlas
1 §
En utlänning som hålls i förvar ska behandlas humant och hans eller hennes värdighet ska respekteras. Utlänningen ska informeras om de rättigheter och skyldigheter han eller hon har som förvarstagen samt om de regler som gäller i förvarslokalerna.
Verksamhet som rör förvar ska utformas på ett sätt som innebär minsta möjliga intrång i utlänningens integritet och rättigheter.
Lag (2012:129)
.
2 §
En utlänning som hålls i förvar enligt denna lag ska, i  annat fall än som avses i 10 kap. 20 §, vistas i lokaler som  har ordnats särskilt för detta ändamål. Migrationsverket har  ansvaret för sådana lokaler.
Migrationsverket har ansvaret för behandlingen och tillsynen  av en utlänning som hålls i förvar. Ansvaret gäller även när  utlänningen med tillåtelse vistas utanför förvarslokalen.
För behandlingen av en utlänning som enligt 10 kap. 20 §  placerats i kriminalvårdsanstalt, häkte eller polisarrest  gäller häkteslagen (2010:611) i tillämpliga delar. Utlänningen  ska, utöver vad som följer av nämnda lag, ges möjlighet att ha  kontakt med personer utanför inrättningen och även i övrigt  beviljas de lättnader och förmåner som kan medges med hänsyn  till ordningen och säkerheten inom inrättningen.
Lag (2025:793)
.
3 §
En utlänning som hålls i förvar ska ges tillfälle till aktiviteter, förströelse, fysisk träning och vistelse utomhus.
Ett barn som hålls i förvar ska ges möjlighet till lek och aktiviteter som är lämpliga för barnets ålder.
En familj som hålls i förvar ska erbjudas eget boende.
Lag (2012:129)
.
4 §
En utlänning som hålls i förvar ska ges möjlighet att ta  emot besök och på annat sätt ha kontakt med personer utanför  lokalen utom om besöket eller kontakten i ett särskilt fall  skulle försvåra den verksamhet som rör förvaret.
Om det är nödvändigt för att upprätthålla säkerheten, får ett  besök kontrolleras genom att
1. personal övervakar besöket, eller
2. besöket äger rum i ett besöksrum som är utformat så att det  omöjliggör att föremål överlämnas.
Ett besök av ett offentligt biträde eller en advokat får  kontrolleras endast om biträdet eller advokaten själv begär  det.
Lag (2025:793)
.
4 a §
Om det är nödvändigt för att upprätthålla säkerheten får  Migrationsverket besluta att alla personer som passerar in i  förvarslokalen, utom de förvarstagna, ska kroppsvisiteras 
(allmän inpasseringskontroll). Syftet med kontrollen ska vara  att söka efter föremål som en utlänning som hålls i förvar  inte får inneha enligt 8 § eller enligt narkotikastrafflagen 
(1968:64). Skriftliga meddelanden får inte granskas.
En kroppsvisitation ska ske genom användande av metalldetektor  eller andra hjälpmedel eller, om det finns särskilda skäl, på  annat sätt. När en kroppsvisitation sker på annat sätt gäller 
9 § tredje stycket.
Ett beslut om allmän inpasseringskontroll får gälla i högst  tre månader. Migrationsverket får i beslutet bestämma att en  eller flera personkategorier ska undantas från kontrollen.
Lag (2025:793)
.
5 §
En utlänning som hålls i förvar ska ha tillgång till hälso- och sjukvård i samma omfattning som den som ansökt om uppehållstillstånd enligt 4 kap. 1, 2 eller 2 a § även om utlänningen inte har ansökt om ett sådant tillstånd.
Om en utlänning som hålls i förvar behöver sjukhusvård under förvarstiden, ska han eller hon ges tillfälle till sådan vård.
Verksamhetschefen för den sjukhusenhet där en utlänning vårdas ska se till att Migrationsverket eller den som förestår den lokal där utlänningen ska vistas genast underrättas, om utlänningen önskar lämna eller redan har lämnat sjukhuset.
Lag (2009:1542)
.
6 §
En utlänning som hålls i förvar får hindras att lämna lokalen där han eller hon vistas, och i övrigt underkastas den begränsning av rörelsefriheten som krävs för att ändamålet med att utlänningen tagits i förvar skall tillgodoses eller som är nödvändig för ordningen och säkerheten i lokalen.
En utlännings rörelsefrihet får också begränsas, om han eller hon utgör en allvarlig fara för sig själv eller andra.
7 §
En utlänning som hålls i förvar och har fyllt 18 år får hållas avskild från andra som tagits i förvar, om det är nödvändigt för ordningen och säkerheten i lokalen eller om han eller hon utgör en allvarlig fara för sig själv eller andra.
Beslut om att hålla någon avskild fattas av Migrationsverket.
Beslutet skall omprövas så ofta det finns anledning till det, dock minst var tredje dag.
En utlänning som hålls avskild därför att han eller hon utgör en fara för sig själv skall undersökas av läkare så snart som möjligt.
8 §
En utlänning som hålls i förvar får inte utan tillstånd  inneha alkoholhaltiga drycker eller andra berusningsmedel  eller något annat som kan skada någon eller vara till men för  ordningen eller säkerheten.
Lag (2025:793)
.
9 §
Om det behövs för att upprätthålla ordningen eller  säkerheten, får en utlänning som hålls i förvar  kroppsvisiteras vid ankomst till förvarslokalen för kontroll  av att utlänningen inte bär på sig något som han eller hon  inte får inneha enligt 8 § eller enligt narkotikastrafflagen 
(1968:64).
Om det kan misstänkas att en utlänning som hålls i förvar bär  på sig något som han eller hon inte får inneha enligt 8 §  eller enligt narkotikastrafflagen, får utlänningen  kroppsvisiteras i andra fall än vid ankomst, för kontroll av  detta.
Vid kroppsvisitation gäller vad som föreskrivs i 9 kap. 2 §  tredje och fjärde styckena. Vid kroppsvisitation av ett barn  ska dock alltid ett vittne närvara om inte barnet motsätter  sig detta.
Lag (2025:793)
.
9 a §
Om det behövs för att upprätthålla ordningen eller  säkerheten, får Migrationsverket besluta att en  säkerhetskontroll av de förvarstagna ska genomföras med  metalldetektor eller andra hjälpmedel i en förvarslokal. En  säkerhetskontroll får endast genomföras för att söka efter  föremål som en utlänning som hålls i förvar inte får inneha  enligt 8 § eller enligt narkotikastrafflagen (1968:64).
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela närmare  föreskrifter om i vilka situationer en säkerhetskontroll får  genomföras.
Lag (2025:793)
.
9 b §
Om det behövs för att upprätthålla ordningen eller  säkerheten, får bostadsrum och andra slutna förvaringsställen  som en utlänning som hålls i förvar disponerar undersökas 
(rumsvisitation). En rumsvisitation får endast utföras för att  söka efter föremål som utlänningen inte får inneha enligt 8 §  eller enligt narkotikastrafflagen (1968:64).
En rumsvisitation ska om möjligt genomföras i närvaro av ett  vittne. All den hänsyn som omständigheterna medger ska  iakttas.
Lag (2025:793)
.
10 §
En utlänning som hålls i förvar får inte ta emot en  försändelse utan att den först har undersökts, om det kan  misstänkas att den innehåller något som utlänningen inte får  inneha enligt 8 § eller enligt narkotikastrafflagen (1968:64).
Om en utlänning inte medger att försändelsen öppnas i hans  eller hennes närvaro, ska försändelsen tas om hand för  utlänningens räkning, men den får inte öppnas.
En undersökning får inte avse det skriftliga innehållet i brev  eller andra handlingar. Försändelser från offentliga biträden,  advokater, Förenta nationernas flyktingkommissarie eller  internationella organ som har behörighet att pröva klagomål  från enskilda får aldrig undersökas.
Lag (2025:793)
.
11 §
Om egendom som inte får innehas enligt 8 § eller enligt narkotikastrafflagen (1968:64) påträffas i en lokal där en utlänning hålls i förvar eller hos en utlänning som hålls i förvar, får egendomen tas om hand.
Kan det antas att en utlänning genom att inneha eller ta emot sådan egendom gjort sig skyldig till brott eller om det inte finns någon känd ägare till egendomen, ska den skyndsamt överlämnas till Polismyndigheten.
I annat fall ska egendomen tas om hand för utlänningens räkning.
Lag (2014:655)
.
12 §
Egendom som har tagits om hand enligt 10 § andra stycket eller 11 § tredje stycket skall återlämnas till utlänningen när beslutet om att hålla utlänningen i förvar har upphört att gälla.
13 §
En utlänning som hålls i förvar har rätt att få sådan dagersättning och sådant särskilt bidrag som avses i 17 och 18 §§ lagen (1994:137) om mottagande av asylsökande m.fl.
12 kap. Verkställighet av beslut om avvisning och utvisning
Hinder mot att verkställa avvisning och utvisning
1 §
Avvisning och utvisning av en utlänning får aldrig verkställas till ett land om det finns skälig anledning att anta att
- utlänningen där skulle vara i fara att straffas med döden eller att utsättas för kroppsstraff, tortyr eller annan omänsklig eller förnedrande behandling eller bestraffning, eller
- utlänningen inte är skyddad i det landet mot att sändas vidare till ett land där utlänningen skulle vara i sådan fara.
2 §
Avvisning och utvisning av en utlänning får inte verkställas till ett land
- om utlänningen riskerar att utsättas för förföljelse i det landet, eller
- om utlänningen inte är skyddad i det landet mot att sändas vidare till ett land där utlänningen löper risk för förföljelse.
En utlänning får dock sändas till ett sådant land, om det inte är möjligt att verkställa avvisningen eller utvisningen till något annat land och utlänningen genom ett synnerligen grovt brott har visat att det skulle vara förenat med allvarlig fara för allmän ordning och säkerhet att låta utlänningen stanna i Sverige. Detta gäller dock inte om den förföljelse som hotar i det andra landet innebär fara för utlänningens liv eller annars är av särskilt svår art.
Likaså får en utlänning sändas till ett sådant land, om utlänningen har bedrivit verksamhet som inneburit fara för rikets säkerhet och det finns anledning att anta att utlänningen skulle fortsätta verksamheten här i landet och det inte är möjligt att sända utlänningen till något annat land.
3 §
Ett beslut om avvisning eller utvisning av en utlänning  som avses i 4 kap. 2 § första stycket 1, i fall av väpnad  konflikt, får inte verkställas till utlänningens hemland eller  till ett land där han eller hon riskerar att sändas vidare  till hemlandet, om det finns synnerliga skäl mot det.
Lag (2021:765)
.
3 a §
Ett beslut om avvisning eller utvisning av ett ensamkommande barn får inte verkställas om inte den verkställande myndigheten har försäkrat sig om att barnet kommer att tas emot av en familjemedlem, en utsedd förmyndare eller en mottagningsenhet väl lämpad för att ta hand om barn.
Lag (2012:129)
.
Vart avvisning eller utvisning får verkställas
4 §
Ett beslut om avvisning eller utvisning som meddelas av  Migrationsverket, en migrationsdomstol eller  Migrationsöverdomstolen ska verkställas genom att utlänningen  sänds till det land eller, om flera länder angetts, något av  de länder som anges i beslutet.
Ett beslut om avvisning som meddelas av Polismyndigheten samt  allmän domstols beslut om utvisning på grund av brott ska  verkställas genom att utlänningen sänds till sitt hemland  eller, om möjligt, till det land från vilket utlänningen kom  till Sverige. Om verkställighet inte kan genomföras till något  av dessa länder får en utlänning i stället sändas till ett  land som utlänningen har anknytning till. För en utlänning som  har internationellt skydd i en annan EU-stat får  verkställighet endast ske till den staten, om utlänningen har  ställning som varaktigt bosatt i Sverige eller ett EU-blåkort  utfärdat av Sverige.
En utlänning som ska avvisas eller utvisas får alltid sändas  till ett land som utlänningen visar att mottagande kan ske i.
Lag (2024:1220)
.
5 §
En utlänning som har kommit till Sverige med ett fartyg eller ett luftfartyg och som avvisats därför att han eller hon saknar pass eller de tillstånd som krävs för att resa in i landet eller medel för sin hemresa, får föras tillbaka till fartyget eller luftfartyget eller sättas ombord på annat sådant med samma ägare eller brukare (transportören). Om det är nödvändigt att bevakningspersonal följer med ska även den ges plats på fartyget eller luftfartyget.
Vägrar befälhavaren på fartyget eller luftfartyget att ta emot utlänningen eller bevakningspersonalen, får Polismyndigheten förelägga befälhavaren vite.
Första stycket gäller inte om fartyget eller luftfartyget kommit till Sverige direkt från en Schengenstat eller ska avgå till ett land dit utlänningen inte får sändas enligt 1, 2 eller 3 §.
Lag (2014:655)
.
Verkställighet av beslut som inte vunnit laga kraft
6 §
Polismyndighetens beslut om avvisning får verkställas  även om det har överklagats. Detsamma gäller för  Migrationsverkets beslut enligt 8 kap. 17 § första stycket 3  eller andra stycket.
Lag (2016:1243)
.
7 §
Migrationsverkets beslut om avvisning enligt 8 kap. 17 §  första stycket 1 eller 2 eller utvisning får verkställas även  om beslutet inte har fått laga kraft, om
1. utlänningen har förklarat sig nöjd med beslutet 
(nöjdförklaring), eller
2. Migrationsverket enligt 8 kap. 19 § har beslutat att  verkets beslut om avvisning får verkställas trots att det  inte fått laga kraft.
Lag (2016:1243)
.
8 §
En allmän domstols beslut om utvisning på grund av brott får verkställas, om utlänningen har avgett nöjdförklaring och åklagaren medger att beslutet får verkställas.
Lag (2009:1542)
.
Avvisning och utvisning av utlänning som ansökt om  uppehållstillstånd som flykting eller alternativt  skyddsbehövande
8 a §
Om en utlänning har ansökt om uppehållstillstånd som  flykting enligt 4 kap. 1 § eller som alternativt  skyddsbehövande enligt 4 kap. 2 §, får ett beslut om avvisning  eller utvisning inte verkställas innan ansökan har prövats och  då avslagits genom ett beslut som har fått laga kraft eller  innan ett beslut att avvisa ansökan enligt 5 kap. 1 b § har  fått laga kraft.
Första stycket gäller inte om Migrationsverket har beslutat om  omedelbar verkställighet enligt 8 kap. 19 §. Då gäller i  stället att beslutet om avvisning får verkställas när ansökan  om uppehållstillstånd har avslagits eller avvisats av  Migrationsverket. Om beslutet om avvisning överklagas ska den  migrationsdomstol som ska pröva överklagandet pröva om  verkställigheten av avvisningsbeslutet tills vidare ska  avbrytas (inhibition). Beslutet om avvisning får inte  verkställas innan denna prövning har gjorts. Ett  avvisningsbeslut som gäller ett ensamkommande barn får dock  aldrig verkställas förrän tidigast en vecka från den dag då  barnet fick del av beslutet.
Första och andra styckena hindrar inte att utlänningen  överlämnas, utlämnas eller överförs till en annan stat eller  internationell domstol eller tribunal för att lagföras eller  avtjäna en frihetsberövande påföljd.
Lag (2021:765)
.
8 b §
Om en utlänning har utvisats på grund av brott gäller  inte 8 a § första stycket. Då gäller i stället att beslutet  om utvisning får verkställas när ansökan om  uppehållstillstånd har avslagits eller avvisats av  Migrationsverket.
Första stycket hindrar inte att utlänningen överlämnas,  utlämnas eller överförs till en annan stat eller  internationell domstol eller tribunal för att lagföras eller  avtjäna en frihetsberövande påföljd.
Lag (2016:1243)
.
Avvisning och utvisning av utlänning som dömts till fängelse m.m.
9 §
Ett beslut om att avvisa eller utvisa en utlänning får inte verkställas förrän utlänningen har avtjänat ett fängelsestraff som han eller hon har dömts till eller verkställigheten av fängelsestraffet har flyttats över till ett annat land.
Har allmänt åtal väckts mot utlänningen, får ett beslut om avvisning eller utvisning inte verkställas förrän åtalet har prövats slutligt eller åtalet har lagts ned.
Verkställighet av ett beslut om överföring enligt  Dublinförordningen
9 a §
Om en utlänning har överklagat ett beslut som  Migrationsverket eller Polismyndigheten har fattat om  överföring enligt Europaparlamentets och rådets förordning 
(EU) nr 604/2013 av den 26 juni 2013 om kriterier och  mekanismer för att avgöra vilken medlemsstat som är ansvarig  för att pröva en ansökan om internationellt skydd som en  tredjelandsmedborgare eller en statslös person har lämnat in  i någon medlemsstat (omarbetning) (Dublinförordningen), och  inom överklagandetiden har yrkat inhibition av beslutet, får  beslutet inte verkställas innan en migrationsdomstol har  prövat frågan om inhibition. Detta gäller endast första  gången utlänningen yrkar inhibition. Ett beslut att avslå ett  sådant yrkande om inhibition ska vara motiverat.
Lag (2017:523)
.
Inhibition
10 §
När Migrationsverket omprövar ett avvisningsbeslut ska  verket pröva om inhibition ska beslutas.
Lag (2016:1243)
.
11 §
När en migrationsdomstol eller Migrationsöverdomstolen prövar en fråga om uppehållstillstånd för den som av allmän domstol har utvisats på grund av brott eller om upphävande av ett sådant utvisningsbeslut, får domstolen besluta om inhibition av utvisningsbeslutet.
Lag (2013:648)
.
12 §
Om ett internationellt organ, som har behörighet att pröva klagomål från enskilda, riktar en begäran till Sverige om att verkställigheten av ett beslut om avvisning eller utvisning skall avbrytas, skall inhibition meddelas, om inte synnerliga skäl talar mot detta.
12 a §
Om en utlänning har ansökt om tidsbegränsat  uppehållstillstånd enligt 5 kap. 15 d §, får Migrationsverket  besluta om inhibition av ett beslut att avvisa eller utvisa  utlänningen.
Lag (2025:225)
.
12 b §
Om en förundersökningsledare eller en socialnämnd har  ansökt om tidsbegränsat uppehållstillstånd enligt 5 kap. 15 §,  får Migrationsverket besluta om inhibition av ett beslut att  avvisa eller utvisa den utlänning som ansökan avser.
Lag (2022:1015)
.
13 §
Om det i andra fall finns särskilda skäl till det, får  Migrationsverket besluta om inhibition.
Bestämmelser om inhibition finns också i 8 a, 9 a, 16 a, 
18-19 a och 20 §§.
Lag (2017:523)
.
13 a §
Om en EES-medborgare eller hans eller hennes  familjemedlem efter inresan i Sverige har överklagat  Polismyndighetens beslut om avvisning eller Migrationsverkets  beslut om avvisning eller utvisning och i samband med  överklagandet yrkat inhibition av beslutet, får beslutet inte  verkställas innan frågan om inhibition har prövats.
Detsamma gäller vid avvisning eller utvisning av en utlänning  som har beviljats uppehållsstatus i Sverige eller i övrigt  utövar rättigheter enligt avdelning II i andra delen av  utträdesavtalet mellan Förenade kungariket och EU.
Lag (2020:939)
.
Förbud mot verkställighet när tidsbegränsat uppehållstillstånd har meddelats
13 b §
Om Migrationsverket har beviljat ett tidsbegränsat uppehållstillstånd enligt 5 kap. 15 eller 15 d §, får ett beslut om avvisning eller utvisning av utlänningen inte verkställas så länge uppehållstillståndet gäller.
Lag (2013:646)
.
Verkställande myndighet
14 §
Migrationsverket ska verkställa beslut om avvisning eller  utvisning om inte annat föreskrivs i denna paragraf eller i 
14 a §.
Säkerhetspolisen ska verkställa beslut om avvisning eller  utvisning i ett säkerhetsärende. Migrationsverket eller den  domstol som avgör ärendet får dock i beslutet om avvisning  eller utvisning, på begäran av Säkerhetspolisen, bestämma att  en annan myndighet ska sköta verkställigheten.  Säkerhetspolisen ska inte verkställa beslut om avvisning eller  utvisning av en utlänning i ett säkerhetsärende om en allmän  domstol har beslutat om utvisning av samma utlänning på grund  av brott.
Polismyndigheten ska verkställa
1. sina beslut om avvisning,
2. en allmän domstols beslut om utvisning på grund av brott,  och
3. beslut om avvisning eller utvisning som ska verkställas på  nytt enligt 23 § första stycket.
Lag (2024:28)
.
14 a §
Migrationsverket får lämna över ett avvisnings- eller  utvisningsärende för verkställighet till Polismyndigheten, om  den som ska avvisas eller utvisas håller sig undan och inte  kan anträffas utan myndighetens medverkan eller om det kan  antas att tvång kommer att behövas för att verkställa  beslutet.
Polismyndigheten får återlämna ett ärende enligt första  stycket, eller överlämna ett ärende enligt 14 § tredje  stycket 3, till Migrationsverket om verket samtycker till det.  Ett ärende enligt 14 § tredje stycket 3 får dock inte  överlämnas till Migrationsverket om utlänningen är eller har  varit föremål för prövning i ett säkerhetsärende.
Polismyndigheten får överlämna ett ärende enligt 14 § tredje  stycket 2 eller 3 till Säkerhetspolisen, om Säkerhetspolisen  begär det och utlänningen är eller har varit föremål för  prövning i ett säkerhetsärende.
Lag (2024:28)
.
Att upphäva ett beslut om tidsfrist för frivillig avresa
14 b §
Den myndighet som enligt 14 § är ansvarig för verkställigheten av ett beslut om avvisning eller utvisning får upphäva ett beslut om tidsfrist för frivillig avresa, om det under tidsfristen uppstår en risk för att utlänningen avviker eller utlänningen utgör en risk för allmän ordning och säkerhet.
Ett beslut att upphäva ett beslut om tidsfrist för frivillig avresa ska förenas med ett återreseförbud, om inte särskilda skäl hänförliga till utlänningens personliga förhållanden talar mot att ett sådant förbud meddelas. Återreseförbudet ska bestämmas till högst fem år. Utgör utlänningen ett allvarligt hot mot allmän ordning och säkerhet får dock en längre tidsperiod bestämmas.
Ett beslut att upphäva ett beslut om tidsfrist för frivillig avresa gäller omedelbart.
Lag (2024:28)
.
Att förlänga en tidsfrist för frivillig avresa
14 c §
Om det av särskilda skäl finns behov av en längre  tidsfrist för frivillig avresa får Migrationsverket eller  Polismyndigheten förlänga tidsfristen eller bestämma en ny  tidsfrist efter att tidsfristen löpt ut.
Lag (2024:28)
.
När ett beslut om avvisning eller utvisning skall verkställas
15 §
Ett beslut om avvisning eller utvisning som inte  innehåller någon tidsfrist för frivillig avresa ska  verkställas snarast möjligt.
Om ett beslut om avvisning eller utvisning innehåller en  tidsfrist för frivillig avresa ska utlänningen lämna landet i  enlighet med beslutet senast när tidsfristen löper ut. Om  utlänningen inte lämnat landet i enlighet med beslutet när  tidsfristen löpt ut eller om beslutet om tidsfrist för  frivillig avresa dessförinnan upphävts enligt 14 b §, ska  beslutet om avvisning eller utvisning verkställas snarast  möjligt därefter.
Verkställighet av beslut om avvisning eller utvisning av en  EES-medborgare eller hans eller hennes familjemedlem som har  rest in i Sverige får ske tidigast fyra veckor från den dag  EES-medborgaren eller familjemedlemmen fick del av beslutet,  om det inte finns synnerliga skäl för att verkställa beslutet.
Det som anges i tredje stycket gäller även vid avvisning eller  utvisning av en utlänning som har beviljats uppehållsstatus i  Sverige eller i övrigt utövar rättigheter enligt avdelning II  i andra delen av utträdesavtalet mellan Förenade kungariket  och EU.
Lag (2024:28)
.
15 a §
Om en utlänning inte har lämnat landet i enlighet med  beslutet om avvisning eller utvisning när en tidsfrist för  frivillig avresa löpt ut ska den myndighet som meddelat  tidsfristen meddela ett återreseförbud. Återreseförbudet ska  bestämmas till högst fem år. Utgör utlänningen ett allvarligt  hot mot allmän ordning och säkerhet får dock en längre  tidsperiod bestämmas.
Ett återreseförbud enligt första stycket får dock inte  meddelas om beslutet om avvisning eller utvisning inte får  verkställas på grund av ett beslut om inhibition, en ansökan  om uppehållstillstånd eller en ansökan om ny prövning eller om  särskilda skäl talar mot att ett sådant förbud meddelas.
Lag (2025:225)
.
När ett återreseförbud börjar löpa
15 b §
Ett återreseförbud enligt 14 b § andra stycket, 15 a §, 
8 kap. 23 § eller 27 § andra stycket börjar löpa den dag  utlänningen lämnar medlemsstaternas territorium eller, om  beslutet om avvisning eller utvisning ska verkställas till en  medlemsstat, den dag utlänningen lämnar Sverige.
Med medlemsstater avses de stater i vilka Europaparlamentets  och rådets direktiv 2008/115/EG av den 16 december 2008 om  gemensamma normer och förfaranden för återvändande av  tredjelandsmedborgare som vistas olagligt i medlemsstaterna är  tillämpligt.
Lag (2025:225)
.
Upphävande av beslut om avvisning och utvisning i vissa fall
16 §
Om Migrationsverket efter omprövning beviljar en  utlänning tidsbegränsat uppehållstillstånd, får verket  samtidigt upphäva ett av verket fattat beslut om avvisning  eller utvisning.
Om Migrationsverket, en migrationsdomstol eller  Migrationsöverdomstolen beviljar en utlänning  uppehållstillstånd får samtidigt ett beslut om avvisning eller  utvisning som inte har meddelats av allmän domstol upphävas,  om utlänningen har beviljats flyktingstatusförklaring eller  alternativ skyddsstatusförklaring.
Om Migrationsverket beviljar ett tidsbegränsat  uppehållstillstånd utan att upphäva beslutet om avvisning  eller utvisning, får beslutet om avvisning eller utvisning  inte verkställas medan tillståndet gäller. Motsvarande gäller  om en migrationsdomstol eller Migrationsöverdomstolen i ett  överklagat ärende beviljar ett tidsbegränsat  uppehållstillstånd utan att upphäva beslutet om avvisning  eller utvisning.
I 5 kap. 20 § föreskrivs att Migrationsverket inte får bevilja  uppehållstillstånd för den som av allmän domstol har utvisats  på grund av brott.
Lag (2025:225)
.
16 a §
En utlänning som av allmän domstol har utvisats på grund av brott får hos Migrationsverket ansöka om upphävande av utvisningsbeslutet efter det att beslutet vunnit laga kraft. I ett sådant ärende får Migrationsverket besluta om inhibition av utvisningsbeslutet.
Om ansökan görs under utlänningens vistelse i Sverige, ska Migrationsverket besluta att ta upp ansökan till prövning endast om utlänningen åberopar sådana omständigheter som kan antas utgöra ett bestående sådant hinder mot verkställigheten som avses i 1, 2 eller 3 § och dessa omständigheter inte kunnat åberopas av utlänningen tidigare, eller utlänningen visar giltig ursäkt för att inte ha åberopat omständigheterna tidigare.
Är förutsättningarna för prövning av en sådan ansökan som avses i andra stycket inte uppfyllda, ska Migrationsverket besluta att inte bevilja prövning.
Migrationsverket får inte upphäva en allmän domstols beslut om utvisning på grund av brott. Om Migrationsverket finner att en ansökan bör beviljas enligt 16 d §, ska verket inte besluta i ärendet utan med ett eget yttrande lämna över detta till den migrationsdomstol till vilken verkets beslut i frågan hade kunnat överklagas.
Lag (2013:648)
.
16 b §
I fråga om den som av allmän domstol har utvisats på  grund av brott får en migrationsdomstol eller  Migrationsöverdomstolen, efter Migrationsverkets  ställningstagande i ärendet, bevilja uppehållstillstånd och  arbetstillstånd om det
1. finns hinder enligt 1, 2 eller 3 § mot att  utvisningsbeslutet verkställs,
2. finns anledning att anta att det avsedda mottagarlandet  inte kommer att vara villigt att ta emot utlänningen,
3. finns medicinska hinder, eller
4. annars finns synnerliga skäl.
Vid bedömningen enligt första stycket 4 ska följande särskilt  beaktas:
- brottslighetens art och omfattning,
- den tid som har förflutit sedan utvisningsbeslutet  meddelades,
- utlänningens skötsamhet och risken för fortsatt  brottslighet, och
- utlänningens hälsotillstånd och levnadsförhållanden i  övrigt.
Om migrationsdomstolen eller Migrationsöverdomstolen finner  att utlänningen är flykting enligt 4 kap. 1 § eller  alternativt skyddsbehövande enligt 4 kap. 2 § gäller även det  som anges i 5 kap. 1 §. Om ett internationellt organ, som har  behörighet att pröva klagomål från enskilda, funnit att en  allmän domstols beslut om utvisning på grund av brott i ett  enskilt ärende strider mot ett svenskt konventionsåtagande  gäller även det som anges i 5 kap. 4 §.
Lag (2021:765)
.
16 c §
Ett uppehållstillstånd som beviljas enligt 16 b § ska  vara tidsbegränsat. Utvisningsbeslutet får inte verkställas  medan ett tidsbegränsat tillstånd gäller.
Om ett utvisningsbeslut upphävs enligt 16 d §, får utlänningen  beviljas ett permanent uppehållstillstånd. Detta gäller dock  endast om utlänningen efter det att utvisningsbeslutet vann  laga kraft har beviljats tidsbegränsade uppehållstillstånd i  sammanlagt minst fem år.
I 5 kap. 7 och 8 §§ finns bestämmelser om särskilda krav för  permanent uppehållstillstånd.
Lag (2021:765)
.
16 d §
I fråga om den som av allmän domstol har utvisats på grund av brott får en migrationsdomstol eller Migrationsöverdomstolen, efter Migrationsverkets ställningstagande i ärendet, upphäva utvisningsbeslutet helt eller delvis om sådana förutsättningar som anges i 16 b §
första och andra styckena är uppfyllda.
Lag (2013:648)
.
Åtgärder vid hinder mot verkställighet
17 §
Om en annan myndighet än Migrationsverket ska verkställa  ett beslut om avvisning eller utvisning och denna myndighet  finner att den inte kan verkställa beslutet eller att den  behöver ytterligare besked, ska myndigheten underrätta  Migrationsverket. Detsamma gäller om utlänningen hos  myndigheten åberopar att det finns sådana hinder som avses i 
1, 2 eller 3 § mot verkställigheten eller det på annat sätt  kommer fram att det kan finnas sådana hinder.
Migrationsverket ska i sådana fall ge anvisningar om  verkställigheten eller vidta andra åtgärder.
Om en allmän domstols beslut om utvisning på grund av brott av  en EES-medborgare eller en sådan medborgares familjemedlem ska  verkställas mer än två år efter det att avgörandet meddelades,  ska Polismyndigheten innan beslutet verkställs utreda om de  omständigheter som låg till grund för beslutet har ändrats. Om  det vid utredningen kommer fram att omständigheterna har  ändrats på ett sådant sätt att utvisningsbeslutet inte längre  bör gälla, ska ärendet lämnas över till Migrationsverket som  med ett eget yttrande ska lämna över ärendet för prövning  enligt 16 d § till den migrationsdomstol till vilken verkets  beslut i fråga om upphävande av utvisningsbeslutet hade kunnat  överklagas. Utvisningsbeslutet får i sådant fall inte  verkställas innan migrationsdomstolen har avgjort ärendet.
Det som anges i tredje stycket gäller även efter beslut om  utvisning på grund av brott av en utlänning som har beviljats  uppehållsstatus i Sverige eller i övrigt utövar rättigheter  enligt avdelning II i andra delen av utträdesavtalet mellan  Förenade kungariket och EU.
Lag (2020:939)
.
18 §
Migrationsverket får bevilja uppehållstillstånd om det i  ett ärende om verkställighet av ett beslut om avvisning eller  utvisning som fått laga kraft kommer fram nya omständigheter  som innebär att
1. det finns ett hinder mot verkställighet enligt 1, 2 eller 
3 §,
2. det finns anledning att anta att det avsedda mottagarlandet  inte kommer att vara villigt att ta emot utlänningen, eller
3. det finns medicinska hinder eller någon annan särskild  anledning att beslutet inte bör verkställas.
Barn får beviljas uppehållstillstånd enligt första stycket 3  även om de omständigheter som kommer fram inte har samma  allvar och tyngd som krävs för att tillstånd ska beviljas  vuxna personer.
Vid bedömningen enligt första stycket 3 av om det finns någon  annan särskild anledning att ett beslut inte bör verkställas  ska konsekvenserna för ett barn av att skiljas från sin  förälder särskilt beaktas, om det står klart att  uppehållstillstånd på grund av stark anknytning enligt 5 kap. 
3 § första stycket 1-4 eller 5 kap. 3 a § första stycket 1-4  eller andra stycket skulle ha beviljats om prövningen gjorts  före inresan i Sverige.
Migrationsverket får också besluta om inhibition.
Lag (2021:765)
.
18 a §
Ett uppehållstillstånd som beviljas enligt 18 § första  stycket för att det finns ett hinder mot verkställighet enligt 
2 § ska vara tidsbegränsat och gälla i tre år om inte  tvingande hänsyn till den nationella säkerheten eller den  allmänna ordningen kräver en kortare giltighetstid.  Giltighetstiden får dock inte vara kortare än ett år. Ett  uppehållstillstånd som i andra fall beviljas enligt 18 §  första stycket ska gälla i längst tretton månader.
Varje nytt tidsbegränsat uppehållstillstånd som därefter  beviljas ska gälla i ett år.
En ansökan om permanent uppehållstillstånd får, när  giltighetstiden för ett uppehållstillstånd löper ut, beviljas  om utlänningen har haft tidsbegränsat uppehållstillstånd i  minst tre år och hindret mot verkställighet enligt 18 § första  stycket är bestående och de särskilda kraven i 5 kap. 7 § är  uppfyllda.
Lag (2021:765)
.
19 §
Om ett beslut om uppehållstillstånd inte kan meddelas  enligt 18 §, ska Migrationsverket ta upp frågan om  uppehållstillstånd till ny prövning om utlänningen i ett  ärende om verkställighet av ett beslut om avvisning eller  utvisning som fått laga kraft åberopar sådana nya  omständigheter som
1. kan antas utgöra ett bestående sådant hinder mot  verkställigheten som avses i 1, 2 eller 3 §, och
2. inte kunnat åberopas av utlänningen tidigare, eller  utlänningen visar giltig ursäkt för att inte ha åberopat  omständigheterna tidigare.
Är förutsättningarna enligt första stycket inte uppfyllda, ska  Migrationsverket besluta att inte bevilja ny prövning.
Första stycket gäller inte om utlänningen ansöker om  uppehållstillstånd som flykting enligt 4 kap. 1 § eller som  alternativt skyddsbehövande enligt 4 kap. 2 § och en sådan  ansökan inte tidigare under utlänningens vistelse i Sverige  har prövats genom ett beslut som har fått laga kraft. I ett  sådant fall ska Migrationsverket pröva ansökan och besluta om  inhibition i verkställighetsärendet.
Lag (2021:765)
.
19 a §
Om utlänningen i ett ärende om verkställighet av ett  beslut om avvisning eller utvisning som har fått laga kraft  åberopar sådana nya omständigheter som avses i 19 § första  stycket, får beslutet om avvisning eller utvisning inte  verkställas innan Migrationsverket har avgjort om ny prövning  ska ske.
Om Migrationsverket beviljar ny prövning får beslutet om  avvisning eller utvisning inte verkställas innan frågan om  uppehållstillstånd har avgjorts genom ett beslut som har fått  laga kraft. Om Migrationsverket inte beviljar ny prövning och  beslutet gäller ett ensamkommande barn får beslutet om  avvisning eller utvisning verkställas tidigast en vecka från  den dag då barnet fick del av beslutet.
Om utlänningen överklagar ett beslut att inte bevilja ny  prövning och frågan om ny prövning inte har avgjorts  tidigare, ska den migrationsdomstol som ska pröva  överklagandet pröva om inhibition ska beslutas. Beslutet om  avvisning eller utvisning får inte verkställas innan denna  prövning har gjorts.
Lag (2016:1243)
.
19 b §
Om en utlänning som av allmän domstol har utvisats på  grund av brott åberopar sådana omständigheter som anges i 19 §  första stycket 1 och dessa omständigheter inte kunnat åberopas  av utlänningen tidigare, eller utlänningen visar giltig ursäkt  för att inte ha åberopat omständigheterna tidigare, ska  Migrationsverket ta upp frågan om uppehållstillstånd till  prövning.
Är förutsättningarna enligt första stycket inte uppfyllda, ska  Migrationsverket besluta att inte bevilja prövning.
Utvisningsbeslutet får inte verkställas innan Migrationsverket  har avgjort frågan om prövning ska ske eller, om prövning  beviljas, innan frågan om uppehållstillstånd har prövats i en  instans och ansökan därvid avslagits.
Vad som sägs i första stycket gäller inte om utlänningen  ansöker om uppehållstillstånd som flykting enligt 4 kap. 1 §  eller som alternativt skyddsbehövande enligt 4 kap. 2 § och en  sådan ansökan inte tidigare under utlänningens vistelse i  Sverige har prövats genom ett lagakraftvunnet beslut. I ett  sådant fall ska Migrationsverket pröva ansökan.
Lag (2021:765)
.
20 §
Om det i ett ärende som avser en allmän domstols beslut om utvisning på grund av brott kommer fram sådana skäl som anges i 16 b §, ska Migrationsverket inte fatta beslut i ärendet utan med ett eget yttrande lämna över detta till den migrationsdomstol till vilken verkets beslut i fråga om uppehållstillstånd hade kunnat överklagas. I ett sådant ärende får Migrationsverket besluta om inhibition.
Lag (2013:648)
.
När ett beslut skall anses verkställt
21 §
Ett beslut om avvisning eller utvisning ska anses verkställt, om utlänningen har lämnat landet. Detta gäller dock inte om utlänningen utlämnas, överlämnas eller överförs till en annan stat eller internationell domstol eller tribunal inom ett straffrättsligt förfarande med villkor om att utlänningen ska återföras.
Lag (2009:1542)
.
När ett beslut upphör att gälla
22 §
Ett beslut om avvisning eller utvisning som inte har  meddelats av allmän domstol upphör att gälla fem år från det  att utlänningen har lämnat landet i enlighet med beslutet.
Om ett beslut om avvisning eller utvisning som inte har  meddelats av allmän domstol är förenat med ett återreseförbud  som löper vid tidpunkten då beslutet skulle ha upphört att  gälla enligt första stycket, upphör beslutet att gälla först  när tiden för återreseförbudet löper ut.
Ett beslut om utvisning som har meddelats av allmän domstol  upphör alltid att gälla när tiden för återreseförbudet går ut.
Om permanent uppehållstillstånd meddelas, upphör ett beslut om  avvisning eller utvisning som inte har meddelats av allmän  domstol att gälla.
Lag (2025:225)
.
Ny verkställighet av beslut som inte har upphört att gälla
23 §
/Upphör att gälla U:den dag som regeringen bestämmer/
Har ett beslut om avvisning eller utvisning verkställts,  och anträffas utlänningen därefter här i landet, ska beslutet  verkställas på nytt, om det har fått laga kraft eller enligt 7  eller 8 § ändå får verkställas och om det inte har upphört att  gälla enligt 22 §.
Beslut om avvisning eller utvisning får dock inte verkställas  om utlänningen
1. återvänt med uppehållstillstånd eller visering,
2. återvänt efter att ha fått särskilt tillstånd till ett kort  besök här i landet enligt 8 kap. 25 § eller 8 a kap. 13 §,  eller
3. efter återkomsten beviljats ett tidsbegränsat  uppehållstillstånd.
Vad som sägs i andra stycket 1 gäller under giltighetstiden  för tillståndet eller viseringen.
Ett beslut om avvisning eller utvisning som inte är förenat  med något gällande förbud att återvända får inte heller  verkställas om utlänningen är undantagen från krav på visering  eller uppehållstillstånd enligt 2 kap. 8 a första stycket  eller 8 b § eller enligt föreskrifter som har meddelats med  stöd av 2 kap. 9 §.
Lag (2022:1015)
.
23 §
/Träder i kraft I:den dag som regeringen bestämmer/
Har ett beslut om avvisning eller utvisning verkställts  och anträffas utlänningen därefter här i landet, ska beslutet  verkställas på nytt, om det har fått laga kraft eller enligt 7  eller 8 § ändå får verkställas och om det inte har upphört att  gälla enligt 22 §.
Beslut om avvisning eller utvisning får dock inte verkställas  om utlänningen
1. återvänt med uppehållstillstånd, visering eller  resetillstånd,
2. återvänt efter att ha fått särskilt tillstånd till ett kort  besök här i landet enligt 8 kap. 25 § eller 8 a kap. 13 §,  eller
3. efter återkomsten beviljats ett tidsbegränsat  uppehållstillstånd.
Vad som sägs i andra stycket 1 gäller under giltighetstiden  för tillståndet eller viseringen.
Ett beslut om avvisning eller utvisning som inte är förenat  med något gällande förbud att återvända får inte heller  verkställas om utlänningen är undantagen från krav på visering  eller uppehållstillstånd enligt 2 kap. 8 a § första stycket  eller 8 b § eller enligt föreskrifter som har meddelats med  stöd av 2 kap. 9 §.
Lag (2023:337)
.
13 kap. Handläggningen av ärenden hos förvaltningsmyndigheterna m.m.
Muntlig handläggning
1 §
Om en utlänning har ansökt om asyl i Sverige får  Migrationsverket avgöra ett ärende utan muntlig handläggning  endast om utlänningen förklaras vara flykting enligt 4 kap. 
3 § första stycket. Handläggningen kan ske i form av en muntlig  förhandling eller i annan form.
Lag (2016:1243)
.
2 §
Muntlig handläggning i ett ärende om förvar eller uppsikt skall genomföras av den myndighet som beslutar om åtgärden.
3 §
Vid den muntliga handläggningen skall de omständigheter som behöver klarläggas noga utredas. Utlänningen skall få tillfälle att redogöra för sin ståndpunkt och att uttala sig om de omständigheter som åberopas i ärendet.
4 §
Vid muntlig förhandling skall utlänningen höras.
Myndigheten får bestämma att även andra personer än utlänningen skall höras vid förhandlingen.
I 10 kap. 11 § finns särskilda bestämmelser om när muntlig förhandling skall hållas i vissa fall.
5 §
Utlänningen och andra personer som ska höras ska kallas till den muntliga förhandlingen. Om utlänningen hålls i förvar, ska den myndighet som genomför den muntliga förhandlingen besluta om utlänningens inställelse.
Om den som ska höras i ett ärende om förvar eller uppsikt har delgetts kallelsen minst fyra dagar före den muntliga förhandlingen och utan giltigt skäl uteblir, får myndigheten besluta att han eller hon ska hämtas genom Polismyndighetens försorg. Andra personer än utlänningen får dock hämtas endast om det finns synnerliga skäl.
Lag (2014:655)
.
6 §
En utlänning som inställer sig vid en muntlig förhandling som rör frågan om han eller hon skall hållas i förvar eller stå under uppsikt har rätt till ersättning av allmänna medel för kostnad för resa och uppehälle, om det bedöms skäligt med hänsyn till utlänningens ekonomiska förhållanden, den tid han eller hon har vistats i Sverige samt övriga omständigheter.
Förskott får beviljas på ersättningen.
Andra personer som på kallelse har inställt sig vid en muntlig förhandling för att höras har rätt till skälig ersättning av allmänna medel för kostnader för sin inställelse. Förskott får beviljas på ersättning för resa och uppehälle.
7 §
Ersättning och förskott beslutas av den myndighet som genomför den muntliga förhandlingen.
8 §
Regeringen får meddela närmare föreskrifter om ersättning och förskott.
Parts rätt att få del av uppgifter i vissa fall
9 §
I ärenden om visering, tidsbegränsat uppehållstillstånd,  arbetstillstånd och återkallelse av permanent  uppehållstillstånd, ställning som varaktigt bosatt i Sverige  eller främlingspass tillämpas bestämmelserna i 25 §  förvaltningslagen (2017:900) om kommunikation endast om  utlänningen är bosatt eller annars vistas i Sverige.
Lag (2024:28)
.
9 a §
När Migrationsverket inleder ett ärende om återkallelse av statusförklaring ska utlänningen underrättas.
En statusförklaring får inte återkallas utan att utlänningen har fått tillfälle att yttra sig.
Lag (2009:1542)
.
Motivering av beslut
10 §
Ett beslut ska vara skriftligt och innehålla de skäl som  ligger till grund för beslutet om det avser
- uppehållsrätt,
- resedokument,
- uppehållstillstånd,
- arbetstillstånd,
- statusförklaring,
- ställning som varaktigt bosatt i Sverige,
- avvisning eller utvisning,
- återreseförbud,
- upphävande av allmän domstols beslut om utvisning på grund  av brott,
- förlängning eller upphävande av tidsfrist för frivillig  avresa,
- förvar eller uppsikt,
- kroppsvisitation, eller
- rumsvisitation.
Vid beslut i fråga om nationell visering får skälen som ligger  till grund för beslutet utelämnas. En utlänning har dock  alltid rätt till motivering av ett beslut i fråga om nationell  visering, om beslutet går utlänningen emot och utlänningen är  en familjemedlem till en EES-medborgare eller omfattas av  avtalet mellan Europeiska gemenskapen och dess medlemsstater å  ena sidan och Schweiz å andra sidan om fri rörlighet för  personer, utan att vara EES-medborgare eller medborgare i  Schweiz.
Lag (2025:793)
.
Tolkersättning
11 §
Den som är tolk vid handläggning av ett ärende enligt denna lag inför en myndighet har rätt att av allmänna medel få arvode och ersättning för kostnader och tidsspillan. Detta gäller dock inte om uppdraget har fullgjorts i tjänsten.
Frågan om ersättning prövas av den myndighet som handlägger ärendet.
Regeringen eller den myndighet som regeringen bestämmer får meddela närmare föreskrifter om ersättning.
Rättelse av beslut på grund av oriktig uppgift
12 §
En myndighet får besluta om rättelse av sitt beslut, om en utlänning har lämnat oriktig uppgift om sitt namn, sin nationalitet eller någon annan omständighet av betydelse för att utlänningens identitet skall kunna fastställas, och den oriktiga uppgiften har tagits in i myndighetens beslut.
Omprövning av Migrationsverkets beslut
13 §
Om Migrationsverket finner att ett beslut som verket  har meddelat som första instans är oriktigt på grund av nya  omständigheter eller av någon annan anledning, ska verket  ändra beslutet, om det inte blir till nackdel för  utlänningen.
I säkerhetsärenden tillämpas 38 § förvaltningslagen 
(2017:900) i stället för vad som föreskrivs i första  stycket.
Om Migrationsverket har meddelat ett beslut som första  instans och beslutet har överklagats, får verket ändra  beslutet enbart i sådana fall som avses i första och andra  styckena och bara om överklagandet och övriga handlingar i  ärendet ännu inte har överlämnats till en  migrationsdomstol.
Lag (2018:822)
.
Inhämtande av yttrande i ärenden om arbetstillstånd
14 §
Vid prövning av frågor om arbetstillstånd som har principiell betydelse eller som i övrigt är av större vikt skall berörda arbetsgivar- och arbetstagarorganisationer få tillfälle att yttra sig.
DNA-analys
15 §
I ärenden om uppehållstillstånd på grund av familjeanknytning enligt 5 kap. 3 § första stycket 2 och 3 a §
första stycket 2-4 samt tredje stycket 2 och 3 ska Migrationsverket ge sökanden och den person till vilken anknytning åberopas tillfälle att få en DNA-analys utförd när det gäller det biologiska släktskap som åberopas i ansökan, om
1. den övriga utredningen om släktskapet inte är tillräcklig för att uppehållstillstånd ska beviljas, och
2. det inte är uppenbart att det åberopade släktskapsförhållandet inte föreligger.
Om ansökningen ska avslås av andra skäl än på grund av otillräcklig utredning om släktskapet, behöver tillfälle till DNA-analys enligt första stycket inte lämnas.
En DNA-analys får utföras endast om den som ska undersökas har informerats om syftet med DNA-analysen och har gett sitt skriftliga samtycke.
Kostnaden för provtagning, transport av prover och analys ska betalas av staten.
Lag (2014:778)
.
16 §
Har DNA-analys i något annat fall än de som avses i 15 §
åberopats i ett ärende om uppehållstillstånd på grund av familjeanknytning enligt 5 kap. 3 § första stycket 2 och 3 a §
första stycket 2-4 samt tredje stycket 2 och 3, har den som bekostat en DNA-analys rätt till ersättning från staten för skälig kostnad för provtagning, transport av prover och analys, om
1. sökanden inte har getts tillfälle att få en DNA-analys utförd enligt 15 §,
2. analysen visar det åberopade släktskapet, och
3. uppehållstillstånd beviljas på grund av den åberopade familjeanknytningen.
Beslut om ersättning meddelas av Migrationsverket efter särskild ansökan. Ansökan om ersättning ska göras senast sex månader efter det att ärendet om uppehållstillstånd har avgjorts slutligt.
Lag (2014:778)
.
Åldersbedömning
17 §
Om den som ansöker om uppehållstillstånd som flykting  enligt 4 kap. 1 § eller som alternativt skyddsbehövande enligt 
4 kap. 2 § uppger att han eller hon är ett ensamkommande barn  ska Migrationsverket, om det finns skäl att ifrågasätta att  sökanden är under 18 år, så snart som möjligt göra en  åldersbedömning och fatta ett tillfälligt beslut om sökandens  ålder. Om det är uppenbart att sökanden är 18 år eller äldre  krävs dock inte någon sådan åldersbedömning eller något sådant  beslut.
Ett slutligt ställningstagande till sökandens ålder ska göras  i samband med det slutliga beslutet i ärendet om  uppehållstillstånd.
Ett beslut enligt första stycket gäller omedelbart.
Lag (2021:765)
.
18 §
Innan Migrationsverket fattar ett tillfälligt beslut  enligt 17 § som innebär att sökanden bedöms vara 18 år eller  äldre ska Migrationsverket ge sökanden tillfälle att genomgå  en medicinsk åldersbedömning.
En medicinsk åldersbedömning får utföras endast om sökanden  har gett sitt skriftliga samtycke.
Kostnaden för den medicinska åldersbedömningen ska betalas av  staten. Förordning (2017:258).
När en ansökan om uppehållstillstånd får betraktas som  återkallad
19 §
Om den som ansöker om uppehållstillstånd som flykting  enligt 4 kap. 1 § eller som alternativt skyddsbehövande enligt 
4 kap. 2 § inte håller Migrationsverket underrättat om sin  bostadsadress i enlighet med 19 a § lagen (1994:137) om  mottagande av asylsökande m.fl., får Migrationsverket betrakta  ansökan som återkallad. Det gäller dock inte om utlänningen  kan visa att underlåtenheten beror på omständigheter som han  eller hon inte har kunnat råda över.
Första stycket gäller inte om utlänningen är ett barn.
Lag (2025:58)
.
14 kap. Överklagande av en förvaltningsmyndighets beslut
Allmänt om överklagande
1 §
En förvaltningsmyndighets beslut enligt denna lag får överklagas endast i de fall som anges i detta kapitel.
Avvisning och utvisning samt uppehållstillstånd och arbetstillstånd
Polismyndighetens beslut
2 §
/Upphör att gälla U:den dag som regeringen bestämmer/
Polismyndighetens beslut om avvisning får överklagas till Migrationsverket. Om Polismyndighetens beslut om avvisning har fattats i samband med ett beslut om upphävande eller återkallelse av en Schengenvisering överklagas dock avvisningsbeslutet till en migrationsdomstol.
Lag (2015:91)
.
2 §
/Träder i kraft I:den dag som regeringen bestämmer/
Polismyndighetens beslut om avvisning får överklagas till  Migrationsverket. Om Polismyndighetens beslut om avvisning har  fattats i samband med ett beslut om upphävande eller  återkallelse av en Schengenvisering, eller ett beslut om  ogiltigförklaring eller återkallelse av ett resetillstånd,  överklagas dock avvisningsbeslutet till en migrationsdomstol.
Lag (2023:337)
.
Migrationsverkets beslut
3 §
Migrationsverkets beslut får överklagas till en migrationsdomstol, om beslutet innebär
- avvisning eller utvisning,
- avslag på en ansökan om upphävande av allmän domstols beslut om utvisning på grund av brott,
- avslag på en ansökan om uppehållstillstånd, arbetstillstånd eller ställning som varaktigt bosatt i Sverige, eller
- återkallelse av ett uppehållstillstånd, arbetstillstånd eller ställning som varaktigt bosatt i Sverige.
Lag (2014:198)
.
3 a §
Migrationsverkets beslut om avslag på en ansökan om  permanent uppehållstillstånd får överklagas till en  migrationsdomstol om ansökan avslås för att de särskilda  kraven i 5 kap. 7 § inte är uppfyllda.
Lag (2021:765)
.
4 §
Migrationsverkets beslut om avslag på en ansökan om  tidsbegränsat uppehållstillstånd enligt 5 kap. 15 § eller  beslut om återkallelse av ett tillstånd som meddelats med stöd  av 5 kap. 15 § överklagas till migrationsdomstol. Sådana  beslut får överklagas endast av förundersökningsledaren eller,  om det är socialnämnden som har ansökt om tillståndet, endast  av nämnden.
Lag (2022:1015)
.
4 a §
Migrationsverkets beslut om avslag på en ansökan om uppehållstillstånd enligt 5 kap. 15 b eller 16 a § eller beslut i fråga om återkallelse av ett tillstånd som meddelats med stöd av 5 kap. 15 b § får överklagas till migrationsdomstol. Endast Polismyndigheten får överklaga sådana beslut.
Lag (2014:655)
.
4 b §
Migrationsverkets beslut om avslag på en ansökan om uppehållstillstånd enligt 5 kap. 15 c eller 16 b § eller beslut i fråga om återkallelse av ett tillstånd som meddelats med stöd av 5 kap. 15 c § får överklagas till migrationsdomstol. Endast socialnämnden får överklaga sådana beslut.
Lag (2012:322)
.
4 c §
Migrationsverkets beslut att invända mot en utlännings  planerade vistelse i Sverige enligt 5 b kap. 14 § får  överklagas till en migrationsdomstol.
Lag (2019:1208)
.
5 §
Migrationsverkets beslut att inte bevilja ny prövning  enligt 12 kap. 19 § får överklagas till en migrationsdomstol.  Detsamma gäller verkets beslut att inte bevilja prövning  enligt 12 kap. 16 a eller 19 b §.
Lag (2016:1243)
.
Visering
5 a §
En myndighets beslut om avslag på ansökan om Schengenvisering eller om upphävande eller återkallelse av Schengenvisering får överklagas till en migrationsdomstol.
En myndighets beslut får överklagas till en migrationsdomstol om beslutet innebär avslag på ansökan om nationell visering eller återkallelse av nationell visering för en utlänning som är en familjemedlem till en EES-medborgare eller omfattas av avtalet mellan Europeiska gemenskapen och dess medlemsstater å ena sidan och Schweiz å andra sidan om fri rörlighet för personer, utan att vara EES-medborgare eller medborgare i Schweiz.
Lag (2014:198)
.
Uppehållsrätt
5 b §
Migrationsverkets beslut som rör uppehållsrätt får överklagas till en migrationsdomstol.
Lag (2014:198)
.
Beslut enligt utträdesavtalet mellan Förenade kungariket och  EU
5 c §
Migrationsverkets beslut enligt utträdesavtalet mellan  Förenade kungariket och EU får överklagas till en  migrationsdomstol.
Lag (2020:939)
.
/Rubriken träder i kraft I:den dag som regeringen bestämmer/
Resetillstånd
5 d §
/Träder i kraft I:den dag som regeringen bestämmer/
En myndighets beslut att neka, ogiltigförklara eller  återkalla ett resetillstånd får överklagas till en  migrationsdomstol. Av artikel 41.8 i Etias-förordningen  framgår dock att ett beslut att återkalla ett resetillstånd på  sökandens egen begäran inte får överklagas.
Lag (2023:337)
.
Statusförklaring och resedokument
6 §
Migrationsverkets beslut enligt 4 kap. 3, 3 a, 3 c och 
4 §§ i fråga om statusförklaring eller resedokument eller om  återkallelse av statusförklaring får överklagas till en  migrationsdomstol.
Ett beslut om återkallelse av resedokument på den grund att  innehavaren upphör att vara flykting får dock överklagas  endast i samband med ett överklagande av ett beslut om  återkallelse av flyktingstatusförklaring.
Lag (2021:390)
.
Främlingspass
6 a §
Migrationsverkets beslut om avslag på en ansökan om  främlingspass eller om återkallelse av ett främlingspass får  överklagas till en migrationsdomstol.
Lag (2024:28)
.
Omhändertagande av biljetter
7 §
Polismyndighetens eller Migrationsverkets beslut enligt 9 kap. 6 § att ta hand om biljetter får överklagas till en migrationsdomstol.
Lag (2014:655)
.
Återreseförbud och beslut att upphäva ett beslut om tidsfrist för frivillig avresa
7 a §
Polismyndighetens eller Migrationsverkets beslut att  meddela återreseförbud eller att upphäva ett beslut om  tidsfrist för frivillig avresa får överklagas till en  migrationsdomstol. Polismyndighetens beslut om återreseförbud  som meddelas i samband med ett beslut om avvisning överklagas  dock i samma ordning som beslutet om avvisning.
Migrationsverkets avslag på en ansökan om att upphäva ett  återreseförbud får överklagas till en migrationsdomstol.
Tidsfristen för överklagande av Migrationsverkets eller  Polismyndighetens beslut om återreseförbud enligt 12 kap. 15  a § börjar löpa den dag beslutet om återreseförbud  meddelas.
Lag (2017:22)
.
Offentligt biträde, ersättning, ombud och jäv
8 §
Beslut av Polismyndigheten, Säkerhetspolisen eller  Migrationsverket enligt denna lag får överklagas särskilt,  och då i samma ordning som det beslut varigenom myndigheten  avgör ärendet, när myndighetens beslut avser
1. fråga om offentligt biträde, eller
2. ersättning i ett ärende som handläggs enligt denna lag.
Första stycket gäller även Polismyndighetens,  Säkerhetspolisens eller Migrationsverkets beslut om avvisande  av ombud eller biträde eller om jäv.
Beslut av Regeringskansliet i frågor enligt första och andra  styckena får överklagas till en migrationsdomstol.
Lag (2018:822)
.
8 a §
Migrationsverkets beslut angående ersättning för kostnad för DNA-analys enligt 13 kap. 16 § får överklagas till en migrationsdomstol.
Lag (2006:220)
.
Åldersbedömning
8 b §
Migrationsverkets tillfälliga beslut om ålder enligt 13  kap. 17 § får överklagas till en migrationsdomstol.
Förordning (2017:258).
Förvar och uppsikt
9 §
Beslut av Polismyndigheten, Säkerhetspolisen eller Migrationsverket om förvar eller uppsikt får överklagas till en migrationsdomstol.
Beslut om förvar eller uppsikt får överklagas särskilt och utan begränsning till viss tid.
Lag (2014:655)
.
10 §
Migrationsverkets beslut i särskilda fall i frågor om  behandlingen eller placeringen av utlänningar som hålls i  förvar enligt 10 kap. 20 § eller 11 kap. 3, 4, 5-9 och 9 b-
13 §§ får överklagas till en migrationsdomstol.
Lag (2025:793)
.
Säkerhetsärenden
11 §
Migrationsverkets beslut i ett säkerhetsärende får  överklagas av Säkerhetspolisen i fråga om avvisning,  utvisning, uppehållstillstånd, arbetstillstånd,  statusförklaring, resedokument, främlingspass, ställning som  varaktigt bosatt, förvar, uppsikt och upphävande av ett beslut  om avvisning eller utvisning med stöd av 12 kap. 16 § andra  stycket.
Lag (2025:225)
.
12 §
Har upphävts genom
lag (2009:1542)
.
13 §
Har upphävts genom
lag (2009:1542)
.
Kostnadsansvar och särskilda avgifter för transportörer
14 §
Polismyndighetens eller Migrationsverkets beslut om kostnadsansvar enligt 19 kap. 2 eller 3 § eller särskild avgift enligt 19 kap. 5 § eller Polismyndighetens beslut om särskild avgift enligt 19 kap. 5 a § för transportör får överklagas till allmän förvaltningsdomstol.
Prövningstillstånd krävs vid överklagande till kammarrätten.
Lag (2014:655)
.
Avvisning av ansökan om uppehållstillstånd
14 a §
Beslut att avvisa en asylansökan med tillämpning av 5 kap. 1 b § eller 1 c § andra stycket får överklagas till en migrationsdomstol.
Lag (2009:1542)
.
15 kap. Nöjdförklaring
1 §
En utlänning som har rätt att överklaga ett beslut om avvisning eller utvisning kan förklara att han eller hon avstår från att överklaga beslutet eller domen i den delen
(nöjdförklaring).
2 §
Nöjdförklaring får avges inför den myndighet eller domstol som har meddelat beslutet eller domen.
Nöjdförklaring får också avges inför
1. Polismyndigheten även om myndigheten inte har meddelat det avgörande som förklaringen gäller, eller
2. chefen för en kriminalvårdsanstalt eller chefen för ett häkte eller någon annan tjänsteman där som har förordnats att ta emot en sådan förklaring.
Om nöjdförklaringen avges inför en annan myndighet eller domstol än den som har meddelat beslutet eller domen, krävs ett vittnes närvaro. Vidare krävs att den som tar emot förklaringen har tillgång till en utskrift av beslutet eller domen eller ett bevis om vad avgörandet innehåller.
Lag (2014:655)
.
3 §
En nöjdförklaring kan inte tas tillbaka. Om utlänningen har överklagat beslutet eller domen när nöjdförklaringen avges, ska utlänningen genom nöjdförklaringen anses ha tagit tillbaka sitt överklagande av beslutet om avvisning eller utvisning. Om utlänningen har ansökt om uppehållstillstånd, arbetstillstånd, statusförklaring, resedokument eller främlingspass, ska utlänningen genom nöjdförklaringen anses ha tagit tillbaka sin ansökan.
Lag (2009:1542)
.
16 kap. Migrationsdomstolar och Migrationsöverdomstolen
Domstolarna
1 §
Regeringen meddelar föreskrifter om vilka förvaltningsrätter som ska vara migrationsdomstolar och vilken migrationsdomstol som är behörig att pröva säkerhetsärenden.
Regeringen meddelar även föreskrifter om behörig migrationsdomstol för viseringsmål. Migrationsöverdomstol är Kammarrätten i Stockholm.
Om migrationsdomstol och Migrationsöverdomstolen och förfarandet i dessa gäller vad som allmänt är föreskrivet om förvaltningsrätt och kammarrätt och rättskipningen i dessa, om inte något annat följer av denna lag.
Lag (2011:705)
.
2 §
Nämndeman i en migrationsdomstol skall vara nämndeman i den förvaltningsrätt som är migrationsdomstol.
Lag (2009:845)
.
Sammansättningen i Migrationsöverdomstolen
3 §
Om rätten vid handläggningen av ett mål i  Migrationsöverdomstolen finner att avgörandet kan få stor  principiell betydelse får målet eller, om det är möjligt, en  viss fråga i målet avgöras av Migrationsöverdomstolen med sju  lagfarna ledamöter. Behörig att vara rättens ordförande i ett  sådant fall är den som är kammarrättspresident eller  kammarrättslagman.
Lag (2018:419)
.
3 a §
Det som föreskrivs i 12 § sjunde stycket lagen 
(1971:289) om allmänna förvaltningsdomstolar om att  prövningstillstånd i vissa fall får meddelas av en lagfaren  ledamot, gäller inte i Migrationsöverdomstolen.
Lag (2018:1963)
.
Handläggningen
4 §
Mål om avvisning eller utvisning och mål om förvar skall handläggas skyndsamt.
Muntlig förhandling
5 §
Förfarandet är skriftligt.
I handläggningen får det ingå muntlig förhandling om en viss  fråga, när det kan antas vara till fördel för utredningen  eller främja ett snabbt avgörande av målet.
Migrationsdomstolen ska hålla muntlig förhandling, om en  enskild part begär det samt förhandlingen inte är obehövlig  och inte heller särskilda skäl talar mot det.
Om en enskild part som har kallats vid vite att inställa sig  personligen till en förhandling uteblir, får rätten besluta  att han eller hon ska hämtas till rätten antingen omedelbart  eller till en senare dag.
Lag (2025:793)
.
Motparter i vissa fall
6 §
I ett mål om avvisning är Migrationsverket motpart till  utlänningen. Detsamma gäller i ett mål om återreseförbud där  beslut meddelats av Polismyndigheten i samband med ett beslut  om avvisning.
När ett beslut i ett säkerhetsärende överklagas är såväl  Migrationsverket som Säkerhetspolisen motparter till  utlänningen vid handläggningen i migrationsdomstolen och i  Migrationsöverdomstolen.
I ett mål om uppehållstillstånd för den som av allmän domstol  har utvisats på grund av brott, eller om upphävande av ett  sådant utvisningsbeslut, är Migrationsverket och, i fråga om  ett säkerhetsärende, Säkerhetspolisen motparter till  utlänningen vid handläggningen i migrationsdomstolen och i  Migrationsöverdomstolen.
Lag (2017:22)
.
Återförvisning
7 §
Har upphävts genom
lag (2009:1542)
.
8 §
Om det under handläggningen av ett mål i en  migrationsdomstol framkommer att det rör sig om ett  säkerhetsärende enligt denna lag eller ett ärende som ska  handläggas enligt lagen (2022:700) om särskild kontroll av  vissa utlänningar, ska domstolen undanröja det överklagade  beslutet och överlämna målet till Migrationsverket för  handläggning.
Om det under handläggningen i Migrationsöverdomstolen  framkommer att det rör sig om ett säkerhetsärende enligt denna  lag eller ett ärende som ska handläggas enligt lagen om  särskild kontroll av vissa utlänningar, ska  Migrationsöverdomstolen undanröja migrationsdomstolens och  Migrationsverkets beslut och överlämna målet till  Migrationsverket för handläggning.
Lag (2022:705)
.
Överklagande
9 §
En migrationsdomstols beslut överklagas till Migrationsöverdomstolen. En migrationsdomstols beslut i mål om avvisning som i första instans prövats av Polismyndigheten får dock inte överklagas i andra fall än de som avses i 14 kap. 2 § andra meningen.
En migrationsdomstols beslut om förvar i annat fall än efter överklagande i förvarsfrågan får överklagas särskilt till Migrationsöverdomstolen.
Migrationsöverdomstolens beslut får inte överklagas.
Lag (2015:91)
.
10 §
En migrationsdomstols beslut om förvar får överklagas utan begränsning till viss tid.
Lag (2013:107)
.
11 §
Prövningstillstånd krävs vid överklagande av en  migrationsdomstols beslut till Migrationsöverdomstolen.
Vid överklagande av en migrationsdomstols beslut enligt 9 §  andra stycket krävs dock inte prövningstillstånd.  Prövningstillstånd krävs inte heller vid överklagande av en  migrationsdomstols beslut i fråga om statusförklaring eller  uppehållstillstånd som flykting enligt 4 kap. 1 § eller som  alternativt skyddsbehövande enligt 4 kap. 2 § efter  överlämnande enligt 4 kap. 6 § andra stycket eller 5 kap. 20 §  andra stycket.
Lag (2021:765)
.
12 §
Prövningstillstånd i Migrationsöverdomstolen meddelas om
1. det är av vikt för ledning av rättstillämpningen att överklagandet prövas av Migrationsöverdomstolen, eller
2. det annars finns synnerliga skäl att pröva överklagandet.
12 a §
Prövningstillstånd får begränsas till att gälla en viss fråga i målet, vars prövning är av vikt för ledning av rättstillämpningen (prejudikatfråga) eller en viss del av målet.
I avvaktan på att prövning sker i enlighet med ett prövningstillstånd som har begränsats enligt första stycket får Migrationsöverdomstolen förklara frågan om meddelande av prövningstillstånd rörande målet i övrigt helt eller delvis vilande.
I den utsträckning prövningstillstånd inte meddelas och frågan om prövningstillstånd inte heller förklaras vilande, ska det överklagade beslutet stå fast. En upplysning om detta ska tas in i Migrationsöverdomstolens beslut.
Lag (2013:107)
.
12 b §
Om Migrationsöverdomstolen med tillämpning av 12 a §
har prövat en prejudikatfråga får domstolen, om ytterligare prövning krävs, helt eller delvis grunda sitt avgörande av målet i övrigt på migrationsdomstolens bedömning eller, med undanröjande av lägre rätts eller myndighets avgörande, besluta om återförvisning av målet för fortsatt behandling.
Lag (2013:107)
.
17 kap. Skyldighet att lämna uppgifter
1 §
Socialnämnden ska lämna ut uppgifter om en utlännings personliga förhållanden, om Polismyndigheten, Säkerhetspolisen, Migrationsverket, en migrationsdomstol eller Migrationsöverdomstolen begär det och uppgifterna behövs för att avgöra ett ärende om uppehållstillstånd eller ett ärende om ställning som varaktigt bosatt i Sverige eller för att verkställa ett beslut om avvisning eller utvisning.
Detsamma gäller när fråga har uppkommit om utlänningen har uppehållsrätt.
Lag (2014:655)
.
2 §
Om en utlänning i ett ärende enligt denna lag åberopar ett intyg om sin psykiska eller fysiska hälsa, skall en hälso- och sjukvårdsmyndighet på begäran av den myndighet eller domstol som handlägger ärendet lämna de upplysningar som behövs för att bedöma uppgifterna i intyget.
3 §
Försäkringskassan och Pensionsmyndigheten har rätt att ta del av uppgifter om enskilda hos Migrationsverket. Om det finns skäl för det ska Migrationsverket på eget initiativ lämna sådana uppgifter till Försäkringskassan och Pensionsmyndigheten.
Regeringen meddelar ytterligare föreskrifter om vilka uppgifter som ska lämnas ut enligt första stycket.
Lag (2009:1013)
.
18 kap. Offentligt biträde
1 §
Offentligt biträde ska förordnas för den som åtgärden  avser, om det inte måste antas att behov av biträde saknas, i  mål och ärenden om
1. avvisning, dock inte hos Polismyndigheten om inte  utlänningen enligt 10 kap. 1 eller 2 § hållits i förvar sedan  mer än tre dagar,
2. utvisning enligt 8 kap. 6 eller 10 § eller 11 § andra  stycket,
3. verkställighet av beslut om avvisning eller utvisning  enligt denna lag, om beslut om inhibition meddelats av  Migrationsverket, en migrationsdomstol eller  Migrationsöverdomstolen eller om ny prövning beviljats,
4. verkställighet av beslut om avvisning eller utvisning  enligt denna lag, dock endast när det gäller fråga om förvar  enligt 10 kap. 1 eller 2 § och utlänningen hållits i förvar  sedan mer än tre dagar, och
5. hemsändande enligt 23 kap. 2 §.
Offentligt biträde ska alltid förordnas i mål och ärenden  enligt första stycket 1 och 2 för barn som har ansökt om  uppehållstillstånd som flykting enligt 4 kap. 1 § eller som  alternativt skyddsbehövande enligt 4 kap. 2 §, om barnet  saknar vårdnadshavare här i landet. Offentligt biträde ska  också förordnas för ett barn som saknar vårdnadshavare här i  landet om ny prövning har beviljats barnet.
Offentligt biträde ska alltid förordnas för barn som hålls i  förvar enligt 10 kap. 2 §, om barnet saknar vårdnadshavare här  i landet.
Lag (2021:765)
.
1 a §
I mål som rör överklagande av Migrationsverkets beslut  i fråga om statusförklaring och beslut att inte bevilja ny  prövning ska på utlänningens begäran offentligt biträde  förordnas om utlänningen befinner sig i Sverige och det inte  är uppenbart att överklagandet inte kommer att bifallas.
Offentligt biträde ska alltid förordnas i mål enligt första  stycket för barn som befinner sig i Sverige och som saknar  vårdnadshavare här i landet.
Lag (2016:1243)
.
2 §
Har upphävts genom
lag (2013:648)
.
3 §
Den som är förordnad som offentligt biträde för ett barn som saknar vårdnadshavare här i landet är utan särskilt förordnande barnets ställföreträdare i det mål eller ärende som förordnandet avser. Detta gäller dock inte om det finns en god man för barnet enligt lagen (2005:429) om god man för ensamkommande barn.
4 §
Den som är förordnad som god man för ett barn enligt lagen
(2005:429) om god man för ensamkommande barn skall ansöka om uppehållstillstånd för barnet, om detta inte är uppenbart obehövligt. Om en sådan god man inte är förordnad, gäller vad som nu sagts i stället den som är förordnad som offentligt biträde för barnet.
19 kap. Kostnadsansvar
Utlänningens ansvar för resekostnader
1 §
En utlänning som avvisas eller utvisas är skyldig att betala kostnaden för sin egen resa till den ort dit han eller hon sänds eller åläggs att resa genom en myndighets försorg.
Transportörens ersättningsskyldighet
2 §
Om en utlänning som har kommit till Sverige med ett fartyg eller ett luftfartyg direkt från en stat som inte omfattas av Schengenkonventionen avvisas därför att utlänningen saknar pass eller de tillstånd som krävs för att resa in i landet eller medel för hemresan, är transportören skyldig att ersätta staten för
1. kostnaden för utlänningens resa från Sverige,
2. resekostnaden från Sverige och tillbaka för den bevakningspersonal som behöver följa med, och
3. kostnaden för utlänningens uppehälle här innan avvisningen kan verkställas, om dröjsmålet av verkställigheten beror på transportören.
Transportören (fartygets eller luftfartygets ägare eller brukare) skall helt eller delvis befrias från denna skyldighet, om
1. transportören visar sig ha haft skälig anledning att anta att utlänningen hade rätt att resa in i Sverige, eller
2. det med hänsyn till kostnadens storlek eller av andra skäl framstår som uppenbart oskäligt att kräva ut ersättning för kostnaden.
3 §
Om en utlänning som är anställd ombord på ett fartyg eller ett luftfartyg lämnar fartyget eller luftfartyget under dess uppehåll i Sverige och olovligen reser in i Sverige och avvisas, är transportören skyldig att
- ersätta kostnaderna för utlänningens resa från Sverige, och
- svara för kostnaderna för utlänningens uppehälle för de närmaste tre månaderna efter inresan.
Det som sägs om en utlänning som är anställd ombord på ett fartyg eller luftfartyg gäller också i fråga om en utlänning som utan tillåtelse har följt med ett sådant fartyg.
Har fartyget eller luftfartyget utländsk ägare eller brukare, är befälhavaren skyldig att på ägarens eller brukarens vägnar svara för kostnaderna enligt första stycket, om det inte är uppenbart oskäligt.
4 §
Beslut om ersättningsskyldighet meddelas av den myndighet som verkställer avvisningen.
Särskilda avgifter
5 §
En transportör som inte fullgjort sin kontrollskyldighet enligt 9 kap. 3 § skall betala en särskild avgift, om beslut om avvisning meddelats på grund av att utlänningen saknar pass eller de tillstånd som krävs för inresa och beslutet vunnit laga kraft eller verkställts trots att det inte vunnit laga kraft.
Transportören skall dock inte betala någon särskild avgift, om
1. transportören visar sig ha haft skälig anledning att anta att utlänningen hade rätt att resa in i Sverige, eller
2. det framstår som uppenbart oskäligt att ta ut avgiften.
5 a §
En transportör som inte har fullgjort sin uppgiftsskyldighet enligt 9 kap. 3 a § skall betala en särskild avgift.
Transportören skall dock inte betala någon särskild avgift, om
1. transportören visar att underlåtenheten inte beror på fel eller försummelse, eller
2. det framstår som uppenbart oskäligt att ta ut avgiften.
Lag (2006:447)
.
6 §
Den särskilda avgiften enligt 5 § skall för varje utlänning bestämmas till högst 46 000 kronor.
Den särskilda avgiften enligt 5 a § skall för varje flygning som har gjorts utan att transportören har fullgjort sin uppgiftsskyldighet bestämmas till högst 46 000 kronor.
Lag (2006:447)
.
7 §
Frågan om transportören ska betala en avgift enligt 5 §
prövas av den myndighet som ska verkställa avvisningen.
Frågan om transportören ska betala en avgift enligt 5 a §
prövas av Polismyndigheten.
Avgiften enligt 5 § ska betalas till Migrationsverket.
Avgiften enligt 5 a § ska betalas till Polismyndigheten.
Avgifterna tillfaller staten.
Mål om uttagande av avgift handläggs som allmänt mål.
Bestämmelser om indrivning finns i lagen (1993:891) om indrivning av statliga fordringar m.m.
Lag (2014:655)
.
8 §
Regeringen får meddela föreskrifter om att även annan myndighet än Polismyndigheten ska pröva frågan om transportören ska betala en avgift enligt 5 a §.
Lag (2014:655)
.
20 kap. Bestämmelser om straff m.m.
1 §
Till böter döms en utlänning som uppsåtligen eller av  oaktsamhet uppehåller sig i Sverige utan föreskrivet  tillstånd, utan att utlänningen har ansökt om ett sådant  tillstånd och utan att en förundersökningsledare eller en  socialnämnd har ansökt om tidsbegränsat uppehållstillstånd för  utlänningen med stöd av 5 kap. 15 §.
I ringa fall ska åtal för brott enligt denna paragraf inte  väckas annat än om det är motiverat från allmän synpunkt.
Lag (2022:1015)
.
2 §
Till fängelse i högst ett år eller, om brottet är ringa,  till böter döms en utlänning som uppsåtligen uppehåller sig i  Sverige fastän han eller hon enligt ett verkställt beslut om  utvisning enligt 8 a kap. inte har haft rätt att återvända  hit.
Bestämmelserna i första stycket gäller inte om utlänningen har  flytt hit av skäl som avses i 4 kap. 1, 2 eller 2 a §.
I ringa fall ska åtal för brott enligt första stycket inte  väckas annat än om det är motiverat från allmän synpunkt.
Lag (2022:1015)
.
3 §
Till böter döms en utlänning som uppsåtligen eller av oaktsamhet har anställning eller bedriver verksamhet som kräver arbetstillstånd, utan att inneha ett sådant tillstånd.
4 §
Till böter eller fängelse i högst ett år döms en utlänning som uppsåtligen på ett otillåtet sätt passerar en yttre gräns enligt kodexen om Schengengränserna.
Lag (2015:91)
.
5 §
Till böter eller, när omständigheterna är försvårande, fängelse i högst ett år döms den som uppsåtligen eller av oaktsamhet har en utlänning anställd, om utlänningen
1. inte har rätt att vistas i Sverige, eller
2. har rätt att vistas här men saknar föreskrivet arbetstillstånd.
I fråga om påförande av särskild avgift gäller 12-14 §§.
Lag (2013:646)
.
6 §
Till böter, eller när omständigheterna är försvårande, fängelse i högst sex månader döms
1. den som uppsåtligen eller av oaktsamhet inte gör anmälan som föreskrivs i en förordning som har utfärdats med stöd av denna lag,
2. den som i en anmälan eller ett ansökningsärende enligt denna lag eller enligt en förordning som har utfärdats med stöd av denna lag medvetet lämnar oriktig uppgift eller medvetet underlåter att tala om något förhållande av betydelse.
7 §
Till fängelse i högst två år eller, när omständigheterna är mildrande, till böter döms den som genom att dölja en utlänning eller genom någon annan sådan åtgärd uppsåtligen hjälper utlänningen att olovligen uppehålla sig i Sverige, en annan EU-stat eller Island, Norge, Schweiz eller Liechtenstein, om detta görs i vinstsyfte.
För försök till brott enligt denna paragraf döms till ansvar enligt 23 kap. brottsbalken.
Lag (2011:1209)
.
8 §
Den som uppsåtligen hjälper en utlänning att olovligen komma in i eller passera genom Sverige, en annan EU-stat eller Island, Norge, Schweiz eller Liechtenstein döms för människosmuggling till fängelse i högst två år.
Är brottet att anse som grovt döms för grov människosmuggling till fängelse, lägst sex månader och högst sex år. Vid bedömande av om brottet är grovt ska särskilt beaktas om gärningen
1. utförts mot ersättning,
2. utgjort ett led i en verksamhet som avsett ett stort antal personer, eller
3. utförts under former som innebär livsfara för utlänningen eller annars utförts under hänsynslösa former.
Är brottet att anse som ringa döms till böter eller fängelse i högst sex månader.
För försök eller förberedelse till brott enligt denna paragraf döms till ansvar enligt 23 kap. brottsbalken.
Lag (2011:1209)
.
9 §
Den som i vinstsyfte planlägger eller organiserar  verksamhet som är inriktad på att främja att utlänningar reser  till Sverige utan pass eller de tillstånd som krävs för inresa  i Sverige döms för organiserande av människosmuggling till  fängelse i högst två år. Med avsaknad av tillstånd jämställs  ett tillstånd som har utfärdats på grundval av osanna  uppgifter, om uppgiftslämnandet har främjats inom ramen för  verksamheten.
Är brottet grovt döms för grovt organiserande av  människosmuggling till fängelse i lägst sex månader och högst  sex år. Vid bedömande av om brottet är grovt ska det särskilt  beaktas om gärningen innefattar ett systematiskt utnyttjande  av utlänningars utsatta situation, eller innefattar livsfara  eller annan hänsynslöshet gentemot utlänningarna.
Är brottet att anse som ringa döms till böter eller fängelse i  högst sex månader.
Den som hjälper en utlänning att resa till Sverige döms för  medhjälp till brott enligt första-tredje styckena, om resan  har främjats på det sätt som sägs i första stycket och  medhjälparen insåg eller hade skälig anledning att anta det.
Lag (2022:303)
.
10 §
Har upphävts genom
lag (2024:847)
.
Särskilda bestämmelser om förverkande
11 §
Om ägaren till ett fartyg som har använts eller varit  avsett att användas som transportmedel vid brott som avses i 
7, 8 eller 9 § inte är känd eller saknar känd hemvist i  Sverige, får talan om förverkande föras mot befälhavaren på  fartyget.
Lag (2024:847)
.
Avgifter
12 §
En fysisk eller juridisk person som har en utlänning  anställd ska, oavsett om ansvar krävs ut enligt 5 §, betala  en särskild avgift, om utlänningen
1. inte har rätt att vistas i Sverige, eller
2. har rätt att vistas här men saknar föreskrivet  arbetstillstånd.
Särskild avgift enligt första stycket 1 ska inte betalas av  den som har
1. kontrollerat utlänningens rätt att vistas i Sverige,
2. behållit en kopia av eller ett utdrag ur den eller de  handlingar som visar att utlänningen har rätt att vistas här,  och
3. underrättat den behöriga myndigheten, som anges i en  förordning som har utfärdats med stöd av denna lag, om  anställningen.
För varje utlänning är avgiften det prisbasbelopp enligt 
2 kap. 6 och 7 §§ socialförsäkringsbalken som gällde när  överträdelsen upphörde. Om överträdelsen har pågått under en  längre tid än tre månader, är avgiften för varje utlänning i  stället två prisbasbelopp. Avgiften får sättas ned helt eller  delvis, om särskilda skäl talar för det. Avgiften tillfaller  staten.
Lag (2018:739)
.
12 a §
En fysisk eller juridisk person som är  uppdragsgivare, eller uppdragsgivare i tidigare led, åt en  arbetsgivare som har en utlänning som inte har rätt att  vistas i Sverige anställd, ska betala en särskild avgift om
1. uppdragsgivaren, eller en uppdragsgivare i tidigare led,  har anlitat arbetsgivaren som underentreprenör för att  genomföra ett avtal om entreprenad eller underentreprenad,
2. utlänningen arbetar inom underentreprenaden, och
3. uppdragsgivaren, eller uppdragsgivaren i tidigare led,  inte är beställare i huvudentreprenadavtalet.
En uppdragsgivare som har vidtagit rimliga kontrollåtgärder  och som inte inser eller har skälig anledning att anta att  arbetsgivaren hade en eller flera utlänningar anställda som  saknade rätt att vistas i Sverige, ska inte betala den  särskilda avgiften.
En uppdragsgivare i tidigare led ska betala den särskilda  avgiften endast om uppdragsgivaren inser eller har skälig  anledning att anta att arbetsgivaren hade en eller flera  utlänningar anställda som saknade rätt att vistas här och som  arbetade inom underentreprenaden.
För varje utlänning är avgiften det prisbasbelopp enligt 
2 kap. 6 och 7 §§ socialförsäkringsbalken som gällde när  överträdelsen upphörde. Om överträdelsen har pågått under en  längre tid än tre månader, är avgiften för varje utlänning i  stället två prisbasbelopp. Avgiften får sättas ned helt eller  delvis, om särskilda skäl talar för det. Avgiften tillfaller  staten.
Lag (2018:739)
.
13 §
Allmän domstol prövar, efter ansökan, om särskild avgift ska tas ut enligt 12 eller 12 a §§. Ansökan ska göras av allmän åklagare inom två år efter det att överträdelsen upphörde. I fråga om sådan talan tillämpas bestämmelserna i rättegångsbalken om åtal för brott på vilket inte kan följa svårare straff än böter och bestämmelserna om kvarstad i brottmål.
Avgiften får inte tas ut när fem år har gått efter det att överträdelsen upphörde.
Lag (2013:646)
.
14 §
Den särskilda avgiften skall betalas till länsstyrelsen inom två månader från det att domstolens beslut vann laga kraft. En upplysning om detta skall tas in i beslutet. Om avgiften inte betalas inom denna tid, skall dröjsmålsavgift tas ut enligt lagen (1997:484) om dröjsmålsavgift. Den obetalda avgiften och dröjsmålsavgift skall lämnas för indrivning.
Regeringen får meddela föreskrifter om att indrivning inte behöver begäras för ett ringa belopp. Bestämmelser om indrivning finns i lagen (1993:891) om indrivning av statliga fordringar m.m.
Avgiften får inte drivas in när fem år har gått efter det att beslutet vann laga kraft.
Annan särskild rättsverkan
15 §
Den som har begått ett brott som avses i 5 § första stycket 1 får, på yrkande av allmän åklagare, för en tid av högst fem år fråntas sin rätt till en del av eller alla offentliga stöd, bidrag och förmåner som har beviljats men ännu inte betalats ut eller kommit honom eller henne till del om
1. omständigheterna vid gärningen är försvårande,
2 åtgärden är motiverad med hänsyn till brottets straffvärde,
3 den samlade reaktionen på brottsligheten inte blir oproportionerligt sträng, och
4. anställningen har avsett arbete för annat än arbetsgivarens privata syften.
Särskild rättsverkan enligt denna paragraf får inte avse stöd, bidrag eller annan förmån som har beviljats en fysisk person för hans eller hennes privata behov.
Lag (2013:646)
.
16 §
Den som har begått ett brott som avses i 5 § första stycket 1 och som har tagit emot offentliga stöd, bidrag eller andra förmåner får, på yrkande av allmän åklagare, förpliktas att betala tillbaka en del av eller alla sådana stöd, bidrag eller andra förmåner som betalats ut eller annars kommit honom eller henne till del upp till tolv månader innan brottet kom till Polismyndighetens kännedom om
1. omständigheterna vid gärningen är försvårande,
2. åtgärden är motiverad med hänsyn till brottets straffvärde,
3. den samlade reaktionen på brottsligheten inte blir oproportionerligt sträng, och
4. anställningen har avsett arbete för annat än arbetsgivarens privata syften.
Särskild rättsverkan enligt denna paragraf får inte avse stöd, bidrag eller annan förmån som har betalats ut till en fysisk person för hans eller hennes privata behov.
Lag (2014:655)
.
17 §
Om ett brott som avses i 5 § första stycket 1 har begåtts i en verksamhet som drivs av en juridisk person, får särskild rättsverkan enligt 15 och 16 §§ beslutas mot den juridiska personen, om
1. ledningen för den juridiska personen inte har gjort vad som skäligen kunnat krävas för att förebygga brottsligheten, eller
2. brottet har begåtts av
a) en person i ledande ställning grundad på befogenhet att företräda den juridiska personen eller att fatta beslut på den juridiska personens vägnar, eller
b) en person som annars haft ett särskilt ansvar för tillsyn eller kontroll i verksamheten.
Lag (2013:646)
.
21 kap. Tillfälligt skydd
1 §
I detta kapitel finns bestämmelser om tillfälligt skydd enligt rådets direktiv 2001/55/EG av den 20 juli 2001 om miniminormer för att ge tillfälligt skydd vid massiv tillströmning av fördrivna personer och om åtgärder för att främja en balans mellan medlemsstaternas insatser för att ta emot dessa personer och bära följderna av detta.
2 §
En utlänning som omfattas av ett beslut om tillfälligt skydd enligt direktiv 2001/55/EG och som i enlighet med direktivet överförs till eller tas emot i Sverige ska ges ett tidsbegränsat uppehållstillstånd, uppehållstillstånd med tillfälligt skydd.
Uppehållstillstånd med tillfälligt skydd får vägras utlänningen endast om det föreligger  sådana omständigheter som innebär att en utlänning är utesluten från att vara flykting enligt 4 kap. 2 b § eller att en flykting får vägras uppehållstillstånd enligt 5 kap. 1 §.
Lag (2009:1542)
.
3 §
Regeringen får meddela föreskrifter om att ytterligare kategorier av fördrivna personer utöver dem som omfattas av Europeiska unionens råds beslut får ges uppehållstillstånd med tillfälligt skydd, om dessa personer har fördrivits av samma skäl och från samma ursprungsland eller ursprungsregion.
Föreskrifter som meddelats med stöd av första stycket skall anmälas till riksdagen genom en särskild skrivelse inom tre månader.
4 §
Om ett uppehållstillstånd med tillfälligt skydd har getts till en person, får ett sådant tillstånd också ges till den som är gift eller sambo med den person som beviljats tillstånd samt till en utlänning som är ogift och som är barn antingen till den som beviljats tillstånd eller till den person som den som beviljats tillstånd är gift eller sambo med.
Annan nära anhörig till den som beviljats uppehållstillstånd med tillfälligt skydd får beviljas uppehållstillstånd med tillfälligt skydd under de förutsättningar som anges i 5 kap.
3 § första stycket 4 och andra stycket trots att den person som först beviljats tillstånd varken är bosatt i Sverige eller har beviljats uppehållstillstånd för bosättning här.
Uppehållstillstånd enligt denna paragraf får vägras en utlänning endast om det finns synnerliga skäl med hänsyn till rikets säkerhet eller på grund av utlänningens brottslighet.
5 §
Att en utlänning har beviljats uppehållstillstånd med tillfälligt skydd hindrar inte att en ansökan om uppehållstillstånd som flykting enligt 4 kap. 1 § prövas.
Detsamma gäller för ansökan om flyktingstatusförklaring enligt 4 kap. 3 § och en ansökan om resedokument enligt 4 kap. 4 §.
Prövningen av en ansökan enligt första stycket får skjutas upp endast om det finns särskilda skäl för det. Om ansökan inte har prövats innan det tillfälliga skyddet har upphört att gälla, ska den prövas så snart det kan ske efter denna tidpunkt.
Lag (2009:1542)
.
6 §
Ett uppehållstillstånd med tillfälligt skydd får inte gälla under längre tid än den tid som beslutats av Europeiska unionens råd.
Om ett program för att förbereda att utlänningen återvänder självmant har inletts när ett uppehållstillstånd med tillfälligt skydd upphör, får tillståndet förlängas högst två år för en person som deltar i programmet. Detta tillstånd skall kallas uppehållstillstånd efter tillfälligt skydd.
7 §
En utlänning som beviljas uppehållstillstånd med  tillfälligt skydd eller uppehållstillstånd efter tillfälligt  skydd ska också ges arbetstillstånd för den tid som  uppehållstillståndet gäller.
Lag (2024:693)
.
8 §
En utlänning som har beviljats uppehållstillstånd med tillfälligt skydd får överföras till en annan medlemsstat, om utlänningen samtycker till det. När överföringen sker skall tillståndet i Sverige återkallas.
9 §
I 8 a kap. 4 § finns bestämmelser om utvisning på grund av  brott i fråga om en utlänning som har uppehållstillstånd med  tillfälligt skydd.
Lag (2022:1015)
.
10 §
Beslut enligt detta kapitel meddelas av Migrationsverket.
22 kap.
Tribunalvittnen
1 §
I detta kapitel finns bestämmelser om skydd för personer som vittnat eller kommer att vittna i förhandlingar inför en internationell domstol eller tribunal, med vilken Sverige har ingått avtal om sådant skydd, samt för deras nära anhöriga.
2 §
Ett tidsbegränsat uppehållstillstånd om minst ett år ska ges till en utlänning för vilken en framställan om omplacering av vittne eller nära anhörig till vittne har gjorts från en internationell domstol eller tribunal, om framställan bedöms vara berättigad.
Med vittne avses i denna paragraf den som har vittnat eller kommer att vittna i förhandlingar inför en internationell domstol eller tribunal i enlighet med dess procedur- eller bevisupptagningsregler.
Med nära anhörig till vittne avses vittnets
- make eller sambo,
- barn som är beroende av vittnet, samt
- annan anhörig till vittnet som ingår i samma hushåll som vittnet och mellan vilka det föreligger ett särskilt beroendeförhållande.
Om en framställan enligt första stycket anses berättigad får uppehållstillstånd vägras endast om det föreligger sådana omständigheter som innebär att en utlänning är utesluten från att anses som flykting enligt 4 kap. 2 b § eller att en flykting får vägras uppehållstillstånd enligt 5 kap. 1 §.
Lag (2009:1542)
.
3 §
En utlänning som har tidsbegränsat uppehållstillstånd enligt 2 § skall ges fortsatt tidsbegränsat eller permanent uppehållstillstånd, om detta bedöms som nödvändigt av den internationella domstolen eller tribunalen. Om utlänningen ges ett nytt tidsbegränsat uppehållstillstånd skall tillståndstiden bestämmas till minst ett år.
Uppehållstillstånd enligt denna paragraf får vägras en utlänning endast om det finns synnerliga skäl med hänvisning till rikets säkerhet eller på grund av dennes brottslighet.
4 §
En utlänning som beviljas tidsbegränsat uppehållstillstånd enligt 2 eller 3 § skall ges arbetstillstånd under den tid som uppehållstillståndet gäller.
5 §
I 8 a kap. 4 § finns bestämmelser om utvisning på grund av  brott i fråga om en utlänning som har uppehållstillstånd  enligt 2 eller 3 §.
Lag (2022:1015)
.
6 §
Beslut enligt detta kapitel meddelas av Migrationsverket.
7 §
Migrationsverkets beslut i fråga om uppehållstillstånd enligt 2 och 3 §§ får inte överklagas.
23 kap. Särskilda bemyndiganden
1 §
Regeringen får, utöver vad som förut angetts i denna lag,  meddela föreskrifter om
1. skyldighet att anmäla utlänningars vistelse, anställning  eller anställningsvillkor i Sverige,
2. sådana inskränkningar i utlänningars rätt att vara  anställda i ett visst företag eller i företag av visst slag  som är nödvändiga med hänsyn till rikets säkerhet,
3. skyldighet att kontrollera utlänningars rätt att vistas och  arbeta i Sverige,
4. skyldighet för arbetsgivare till en utlänning som beviljats  arbetstillstånd enligt 6 kap. 2 § första stycket att lämna  uppgift om de anställningsvillkor som gäller för utlänningen  och föreskrifter om hur uppgiftsskyldigheten ska uppfyllas.
Lag (2022:303)
.
2 §
Regeringen får meddela föreskrifter om att sända hem utlänningar som inte är flyktingar och som har tagits om hand enligt lagen (1990:52) med särskilda bestämmelser om vård av unga, lagen (1991:1128) om psykiatrisk tvångsvård eller lagen
(1991:1129) om rättspsykiatrisk vård.
Regeringen får, efter avtal med annat land om behandling av fripassagerare, meddela föreskrifter om avvikelser från bestämmelserna i denna lag och föreskrifter om vad som i övrigt behövs för tillämpningen av avtalet. Sådana föreskrifter får inte avse förfarandet i domstol.
2 a §
Regeringen får meddela föreskrifter om avgifter för handläggningen av ärenden om uppehållstillstånd och arbetstillstånd.
Sådana föreskrifter får inte innebära att avgift tas ut för handläggning av ärenden om uppehållstillstånd som gäller
1. skyddsbehov,
2. familjeåterförening med personer som fått uppehållstillstånd på grund av skyddsbehov eller synnerligen ömmande omständigheter,
3. vidarebosättning i Sverige, eller
4. personer som omfattas av EES-avtalet eller andra internationella avtal.
Lag (2013:606)
.
3 §
Regeringen får meddela föreskrifter om vad som skall gälla i krig, vid krigsfara eller under sådana utomordentliga förhållanden som är föranledda av krig eller krigsfara som Sverige har befunnit sig i. Föreskrifterna får gälla utlänningars
1. inresa och vistelse i landet,
2. utresa ur landet,
3. rätt att ha anställning eller offentligt förtroendeuppdrag här i landet,
4. avlägsnande från landet, och
5. omhändertagande i anstalt eller förläggning.
4 §
En föreskrift enligt 3 § 4 eller 5 som har meddelats i andra fall än då Sverige är i krig skall underställas riksdagen för prövning inom en månad från ikraftträdandet.
Föreskriften upphör att gälla, om den inte underställts riksdagen i rätt tid eller om riksdagen inte godkänner den inom två månader från den dag då underställningen skedde.
Övergångsbestämmelser
2005:716
1. Denna lag träder i kraft den 31 mars 2006. Utlänningslagen
(1989:529) skall samtidigt upphöra att gälla.
2. Om det i en lag eller någon annan författning hänvisas till föreskrifter som har ersatts genom föreskrifter i denna lag, skall i stället de nya föreskrifterna tillämpas.
3. Ärenden som rör överklaganden och som har kommit in till Utlänningsnämnden men inte avgjorts före den 31 mars 2006 skall överlämnas till den migrationsdomstol inom vars domkrets ärendet först har prövats. Ärenden som rör uppehållstillstånd enligt 2 kap. 5 b § utlänningslagen (1989:529) skall, såvitt gäller frågor om uppehållstillstånd, handläggas enligt äldre föreskrifter. Även vad gäller förutsättningar för att förordna offentligt biträde i dessa ärenden gäller äldre föreskrifter.
Lag (2005:763)
.
4. Ärenden som har överlämnats till regeringen enligt 7 kap.
11 § andra stycket 1, 3 eller 4 utlänningslagen (1989:529) men inte avgjorts före den 31 mars 2006 skall överlämnas till Migrationsverket, om en myndighet inte har fattat beslut i ärendet, och i annat fall till den migrationsdomstol inom vars domkrets ärendet först har prövats.
5. Ärenden som har överlämnats till regeringen enligt 7 kap.
11 § andra stycket 2 utlänningslagen (1989:529) men inte avgjorts före den 31 mars 2006 handläggs enligt äldre föreskrifter.
6. Mål som överklagats till allmän förvaltningsdomstol enligt utlänningslagen (1989:529) men inte avgjorts före den 31 mars 2006 handläggs enligt äldre föreskrifter.
2006:220
1. Denna lag träder i kraft den 1 juli 2006 i fråga om 13 kap.
15 och 16 §§ samt 14 kap. 8 a § och i övrigt den 30 april 2006.
2. Bestämmelsen i 7 kap. 3 § andra stycket skall inte tillämpas på uppehållstillstånd som beviljats före den 30 april 2006.
2006:447
1. Denna lag träder i kraft den 1 januari 2007 i fråga om 7 kap. 7 a § och i övrigt den 1 september 2006.
2. Bestämmelsen i 7 kap. 7 a § skall inte tillämpas på uppehållstillstånd som beviljats före den 1 januari 2007.
2007:322
1. Denna lag träder i kraft den 1 juli 2007.
2. Bestämmelsen i 7 kap. 7 b § skall inte tillämpas på uppehållstillstånd som beviljats före den 1 juli 2007.
2009:1542
1. Denna lag träder i kraft den 1 januari 2010.
2. Ärenden som rör överklaganden och som har kommit in till regeringen men inte avgjorts före den 1 januari 2010 ska överlämnas till Migrationsöverdomstolen för prövning. Ärenden som överlämnats till regeringen enligt 12 kap. 20 § andra stycket i dess äldre lydelse men inte avgjorts före den 1 januari 2010 ska överlämnas till Migrationsverket för prövning.
3. Vid tillämpningen av de nya föreskrifterna i denna lag jämställs flyktingförklaring med flyktingstatusförklaring.
2010:175
1. Denna lag träder i kraft den 15 april 2010.
2. Bestämmelsen i 5 kap. 3 c § 3 ska även gälla en utlänning som har beviljats uppehållstillstånd som skyddsbehövande i övrigt enligt 3 kap. 3 § första stycket 3 utlänningslagen
(1989:529).
3. Bestämmelsen i 5 kap. 3 c § 5 ska även gälla en utlänning som har beviljats uppehållstillstånd som skyddsbehövande i övrigt enligt 3 kap. 3 § första stycket 1 eller på grund av yttre eller inre väpnad konflikt enligt 3 kap. 3 § första stycket 2 utlänningslagen (1989:529). Detsamma ska gälla en utlänning som har beviljats uppehållstillstånd som skyddsbehövande i övrigt enligt 4 kap. 2 § första stycket 1 eller på grund av yttre eller inre väpnad konflikt enligt 4 kap. 2 § första stycket 2 utlänningslagen (2005:716) i dess lydelse före den 1 januari 2010.
2012:129
1. Denna lag träder i kraft den 1 maj 2012.
2. För beslut om avvisning eller utvisning som har meddelats före ikraftträdandet gäller 12 kap. 15 § i sin äldre lydelse.
2013:107
1. Denna lag träder i kraft den 1 juli 2013.
2. De nya bestämmelserna i 16 kap. 12 a och 12 b §§ gäller inte i fråga om beslut som en migrationsdomstol har meddelat före ikraftträdandet.
2013:648
1. Denna lag träder i kraft den 1 september 2013.
2. Äldre föreskrifter gäller för handläggning av ärenden som avser upphävande av allmän domstols beslut om utvisning på grund av brott och som har kommit in till regeringen före ikraftträdandet.
2014:198
1. Denna lag träder i kraft den 1 maj 2014.
2. Vid tillämpningen av 8 kap. 25 och 26 §§, 8 a kap. 9 §, 10 kap. 2 § andra stycket 1 och 7 § andra stycket, 12 kap. 4, 6, 7, 8 a och 10 §§ och 23 § andra stycket 2 samt 20 kap. 2 §
ska med beslut som där nämns likställas motsvarande beslut enligt äldre bestämmelser.
2014:777
1. Denna lag träder i kraft den 1 juli 2014.
2. För en flykting eller en annan skyddsbehövande som senast den 30 juni 2014 har återvänt till ett land där han eller hon tidigare har varit bosatt därför att de politiska förhållandena i det landet har ändrats, gäller 7 kap. 7 § i sin äldre lydelse.
2014:792
1. Denna lag träder i kraft den 1 augusti 2014.
2. För beslut om överföring enligt rådets förordning (EG) nr 343/2003 av den 18 februari 2003 om kriterier och mekanismer för att avgöra vilken medlemsstat som har ansvaret för att pröva en asylansökan som en medborgare i tredje land har gett in i någon medlemsstat gäller 1 kap. 9 § i sin äldre lydelse.
3. För asylansökningar på vilka rådets förordning (EG) nr 343/2003 av den 18 februari 2003 om kriterier och mekanismer för att avgöra vilken medlemsstat som har ansvaret för att pröva en asylansökan som en medborgare i tredje land har gett in i någon medlemsstat är tillämplig gäller 5 kap. 1 b § i sin äldre lydelse.
2017:258
1. Denna lag träder i kraft den 1 maj 2017.
2. De nya föreskrifterna tillämpas inte om ansökan om  uppehållstillstånd har registrerats hos Migrationsverket före  den 1 februari 2017.
2017:356
Denna lag träder i kraft den 20 juli 2021 i fråga om 5 kap. 
18 § och i övrigt den 1 juni 2017.
Lag (2019:487)
.
2018:739
1. Denna lag träder i kraft den 1 juli 2018.
2. Äldre föreskrifter gäller för överträdelser som har ägt  rum före ikraftträdandet.
2019:1208
1. Denna lag träder i kraft den 1 januari 2020.
2. Vid tillämpning av de nya bestämmelserna ska  uppehållstillstånd som har beviljats före ikraftträdandet för  studier eller forskning enligt 4 kap. 5 § respektive 7 a §  utlänningsförordningen (2006:97) anses motsvara  uppehållstillstånd som har beviljats enligt 5 b kap. 3 §  respektive 1 §. I fråga om återkallelse av uppehållstillstånd  som har beviljats före ikraftträdandet gäller dock de äldre  bestämmelserna om återkallelse.
2021:765
1. Denna lag träder i kraft den 20 juli 2021.
2. För en utlänning som förklarats vara övrig skyddsbehövande 
(övrig skyddsstatusförklaring) gäller 4 kap. 2 c, 5 a och 
5 c §§ i den äldre lydelsen.
2022:1015
1. Denna lag träder i kraft den 1 augusti 2022.
2. Vid tillämpningen av 8 a kap. 13 § ska med beslut som där  nämns likställas motsvarande beslut enligt äldre bestämmelser.
2022:1847
1. Denna lag träder i kraft den dag som regeringen bestämmer.
2. Äldre föreskrifter gäller fortfarande vid prövningen av ett  överklagande av ett beslut som har meddelats före  ikraftträdandet.
2025:225
1. Denna lag träder i kraft den 1 april 2025.
2. I fråga om återkallelse av uppehållstillstånd som har  beviljats en familjemedlem till en utlänning med tidsbegränsat  uppehållstillstånd för arbete enligt 5 kap. 15 a § gäller 
7 kap. 7 f § i den äldre lydelsen.
2025:793
1. Denna lag träder i kraft den 1 augusti 2025.
2. Äldre föreskrifter gäller vid överklagande av beslut om  kroppsvisitation eller undersökning av försändelser som har  meddelats före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.