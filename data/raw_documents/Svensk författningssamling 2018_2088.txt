Title: Lag (2018:2088) om tobak och liknande produkter
SFS Number: Svensk författningssamling 2018:2088
URL: https://www.riksdagen.se/sv/dokument-och-lagar/dokument/svensk-forfattningssamling/lag-20182088-om-tobak-och-liknande-produkter_sfs-2018-2088/
Source Link: http://rkrattsbaser.gov.se/sfst?bet=2018:2088
Amendment Register Link: http://rkrattsbaser.gov.se/sfsr?bet=2018:2088
Ministry/Authority: Socialdepartementet
Issued: 2018-12-20
Metadata: {"Utfärdad": "2018-12-20", "Ändrad": "t.o.m. SFS 2024:888"}

==================================================

Lag (2018:2088) om tobak och liknande produkter
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2018:2088
Departement/myndighet
:   
Socialdepartementet
Utfärdad
:   
2018-12-20
Ändrad
:   
t.o.m. SFS 2024:888
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Produktkrav och rapporteringsskyldighet
3 kap. Märkning och förpackning
4 kap. Marknadsföring av tobaksvaror, elektroniska cigaretter  och påfyllningsbehållare
5 kap. Handel
6 kap. Rökfria miljöer
7 kap. Tillsyn
8 kap. Avgifter
9 kap. Överklagande
10 kap. Straffbestämmelser
11 kap. Bemyndiganden
1 kap. Inledande bestämmelser
Lagens syfte och innehåll
1 §
Denna lag syftar till att begränsa de hälsorisker och  olägenheter som är förbundna med bruk av tobak och liknande  produkter samt med exponering för rök från tobak och utsläpp  från liknande produkter.
2 §
Denna lag innehåller bestämmelser om tobak, elektroniska  cigaretter och påfyllningsbehållare, örtprodukter för rökning  och om användningen av andra produkter som till  användningssättet motsvarar rökning men som inte innehåller  tobak.
I lagen finns bestämmelser om
- produktkrav och rapporteringsskyldighet (2 kap.),
- märkning och förpackning (3 kap.),
- marknadsföring av tobaksvaror, elektroniska cigaretter och  påfyllningsbehållare (4 kap.),
- handel (5 kap.),
- rökfria miljöer (6 kap.),
- tillsyn (7 kap.),
- avgifter (8 kap.),
- överklagande (9 kap.),
- straff (10 kap.), och
- bemyndiganden (11 kap.).
Lag (2024:888)
.
Uttryck i lagen
3 §
I denna lag avses med
1. elektronisk cigarett: en produkt som kan användas för  konsumtion av nikotinånga via ett munstycke, eller beståndsdel  av den produkten, inbegripet en patron, en tank och  anordningen utan patron eller tank,
2. påfyllningsbehållare: en behållare som innehåller vätska  som innehåller nikotin och som kan användas för att fylla på  en elektronisk cigarett
3. örtprodukt för rökning: en produkt som är baserad på  växter, örter eller frukter som inte innehåller tobak och som  kan förbrukas via förbränning,
4. detaljhandel: försäljning till konsumenter,
5. partihandel: annan försäljning än detaljhandel,
6. försäljningsställe: ett fysiskt försäljningsställe eller en  webbplats för detaljhandel,
7. fysiskt försäljningsställe: en viss lokal eller ett annat  avgränsat utrymme för detaljhandel,
8. sponsring: varje form av offentliga eller privata bidrag  till ett evenemang, en verksamhet eller en person med syftet  eller den direkta eller indirekta verkan att främja en vara  eller produkt,
9. gränsöverskridande distansförsäljning: försäljning där, vid  tidpunkten för beställningen av varan eller produkten,  konsumenten finns i Sverige och återförsäljningsstället i ett  annat land, eller där återförsäljningsstället finns i Sverige  och konsumenten i en annan medlemsstat,
10. medlemsstat: en stat som är medlem i Europeiska unionen  eller en annan stat som omfattas av avtalet om Europeiska  ekonomiska samarbetsområdet (EES) och som har genomfört  bestämmelserna i Europaparlamentets och rådets direktiv 
2014/40/EU av den 3 april 2014 om tillnärmning av  medlemsstaternas lagar och andra författningar om  tillverkning, presentation och försäljning av tobaksvaror och  relaterade produkter och om upphävande av direktiv 2001/37/EG  i nationell rätt.
Lag (2022:1262)
.
Förhållandet till andra lagar
4 §
Lagen ska inte tillämpas på produkter som är  klassificerade som narkotika enligt narkotikastrafflagen 
(1968:64) eller som hälsofarliga varor enligt lagen (1999:42)  om förbud mot vissa hälsofarliga varor.
I fråga om elektroniska cigaretter och påfyllningsbehållare  ska lagen inte tillämpas på läkemedel som omfattas av  läkemedelslagen (2015:315) eller på medicintekniska produkter  och andra produkter som omfattas av Europaparlamentets och  rådets förordning (EU) 2017/745 av den 5 april 2017 om  medicintekniska produkter, om ändring av direktiv 2001/83/EG,  förordning (EG) nr 178/2002 och förordning (EG) nr 1223/2009  och om upphävande av rådets direktiv 90/385/EEG och 93/42/EEG.
I fråga om elektroniska cigaretter och påfyllningsbehållare  gäller även produktsäkerhetslagen (2004:451).
Lag (2021:623)
.
2 kap. Produktkrav och rapporteringsskyldighet
Tobaksvaror och örtprodukter för rökning
Smaker, tillsatser och gränsvärden
1 §
Cigaretter, rulltobak och upphettade tobaksvaror med  karakteristisk smak samt tobaksvaror som innehåller tillsatser  som har förbjudits enligt föreskrifter som har meddelats med  stöd av 11 kap. 1 § får inte tillhandahållas konsumenter på  marknaden.
Tobaksvaror som inte uppfyller de föreskrifter om tillåtna  gränsvärden eller mätning och övervakning av sådana  gränsvärden som har meddelats med stöd av 11 kap. 1 § får inte  tillverkas eller tillhandahållas konsumenter på marknaden.
Varor som avses i andra stycket får inte föras ut till ett  land utanför Europeiska unionen.
Lag (2024:197)
.
Rapportering av ingredienser
2 §
Tillverkare och importörer av tobaksvaror eller  örtprodukter för rökning ska till Folkhälsomyndigheten lämna  uppgifter om ingredienser och kvantiteter av dessa  ingredienser i tobaksvaror och i örtprodukter för rökning.
Tillverkare och importörer av tobaksvaror ska till  Folkhälsomyndigheten även lämna uppgifter om ingrediensernas  effekter på hälsan och genomföra analyser av tillsatser i  cigaretter och rulltobak samt lämna uppgifter om resultatet  av analyserna till Folkhälsomyndigheten.
Tobaksvaror och örtprodukter för rökning får inte  tillhandahållas konsumenter på marknaden om den  rapporteringsskyldighet som följer av första och andra  styckena eller av föreskrifter som har meddelats med stöd av 
11 kap. 2 § inte har uppfyllts.
Anmälan av nya tobaksvaror
3 §
Tillverkare och importörer ska till  Folkhälsomyndigheten anmäla nya tobaksvaror som de avser att  tillhandahålla konsumenter på den svenska marknaden.
En ny tobaksvara som inte har anmälts i enlighet med första  stycket eller föreskrifter som har meddelats med stöd av 11  kap. 3 § får inte tillhandahållas konsumenter på den svenska  marknaden.
4 §
Tillverkare och importörer av sådana nya tobaksvaror  som har anmälts enligt 3 § ska varje år till  Folkhälsomyndigheten lämna in alla nya eller uppdaterade  uppgifter om de studier, undersökningar och annan information  som ska redovisas i eller i samband med anmälan.
Tobaksvaror får inte tillhandahållas konsumenter på marknaden  om den rapporteringsskyldighet som följer av första stycket  eller av föreskrifter som har meddelats med stöd av 11 kap. 3 
§ inte har uppfyllts.
Rapportering av marknadsföringskostnader
5 §
Tillverkare, partihandlare och importörer av  tobaksvaror ska till Folkhälsomyndigheten lämna uppgifter om  de kostnader som de har haft för reklam, annan marknadsföring  och sponsring för sådana varor.
6 §
Tillverkare och importörer av tobaksvaror ska varje år  till Folkhälsomyndigheten lämna in marknadsundersökningar,  studier, rapporter om försäljningsvolymer och i förekommande  fall sådana sammanfattningar av marknadsundersökningar som  utförs i samband med lanseringen av nya tobaksvaror.
Tobaksvaror får inte tillhandahållas konsumenter på marknaden  om den rapporteringsskyldighet som följer av första stycket  eller av föreskrifter som har meddelats med stöd av 11 kap. 4 
§ andra stycket inte har uppfyllts.
Elektroniska cigaretter och påfyllningsbehållare
Produktanmälan
7 §
Tillverkare och importörer av elektroniska cigaretter  eller påfyllningsbehållare ska till Folkhälsomyndigheten  anmäla alla sådana produkter som de avser att tillhandahålla  konsumenter på den svenska marknaden. En ny anmälan ska  lämnas in för varje väsentlig ändring av produkten. Anmälan  ska lämnas in senast sex månader innan produkten är avsedd  att tillhandahållas konsumenter på marknaden. Anmälan ska  även göras när produkten återkallas från marknaden av  tillverkaren eller importören.
Elektroniska cigaretter och påfyllningsbehållare får inte  tillhandahållas konsumenter på den svenska marknaden om en  anmälan enligt första stycket inte har gjorts. Detsamma  gäller om anmälan inte uppfyller de föreskrifter om hur  anmälan ska vara utformad och vad den ska innehålla som har  meddelats med stöd av 11 kap. 6 § 1.
Innehåll och utformning
8 §
Tillverkare och importörer av elektroniska cigaretter  och påfyllningsbehållare ansvarar för att produkterna  uppfyller de krav som följer av föreskrifter om innehåll och  utformning som har meddelats med stöd av 11 kap. 6 § 2.
Elektroniska cigaretter och påfyllningsbehållare som inte  uppfyller de föreskrifter om innehåll och utformning som har  meddelats med stöd av 11 kap. 6 § 2 får inte tillhandahållas  konsumenter på marknaden.
Rapportering av försäljningsvolymer
9 §
Tillverkare och importörer av elektroniska cigaretter  och påfyllningsbehållare ska varje år till  Folkhälsomyndigheten lämna in
1. fullständiga uppgifter om försäljningsvolym, uppdelade på  varumärke och produktsort,
2. uppgifter om preferenserna hos olika konsumentgrupper,  inbegripet unga människor, icke-rökare och de viktigaste  typerna av nuvarande konsumenter,
3. uppgifter om det sätt på vilket produkterna säljs, och
4. sammanfattningar av och kommentarer till eventuella  marknadsundersökningar om sådana uppgifter som anges i 1-3,  med en översättning till engelska.
Elektroniska cigaretter och påfyllningsbehållare får inte  tillhandahållas konsumenter på marknaden om den  rapporteringsskyldighet som följer av första stycket inte har  uppfyllts. Detsamma gäller om rapporteringen inte uppfyller  föreskrifter om rapporteringsskyldighet som har meddelats med  stöd av 11 kap. 6 § 3.
Produktkontroll
10 §
Tillverkare, importörer och distributörer av  elektroniska cigaretter och påfyllningsbehållare ska upprätta  och upprätthålla ett system för att samla in information om  alla misstänkta skadliga effekter som dessa produkter har på  människors hälsa.
Informationen ska på begäran lämnas till  Folkhälsomyndigheten.
11 §
Om en tillverkare, importör eller distributör av  elektroniska cigaretter eller påfyllningsbehållare anser,  eller har skäl att anta, att en sådan produkt inte är säker  eller av god kvalitet eller att den på annat sätt inte är  förenlig med denna lag eller anslutande föreskrifter, ska  denne omedelbart
1. vidta de korrigerande åtgärder som är nödvändiga för att  den berörda produkten ska bli förenlig med denna lag,
2. dra tillbaka produkten, eller
3. återkalla produkten.
När en åtgärd enligt första stycket vidtas, ska  Folkhälsomyndigheten omedelbart underrättas om produktens  brister, vilken åtgärd som vidtagits och resultaten av  åtgärden.
3 kap. Märkning och förpackning
Hälsovarningar
Tobaksvaror och örtprodukter för rökning
1 §
Förpackningar till tobaksvaror och örtprodukter för  rökning som är avsedda att tillhandahållas konsumenter på  marknaden ska förses med texter och illustrationer som  upplyser om de hälsorisker som är förenade med bruk av tobak  och örtprodukter för rökning samt om rökavvänjning 
(hälsovarningar).
Tillverkare och importörer ansvarar för att förpackningar  till tobaksvaror och örtprodukter för rökning förses med  hälsovarningar.
Om en förpackning till en tobaksvara eller en örtprodukt för  rökning saknar hälsovarningar, får varan eller produkten inte  tillhandahållas konsumenter eller, när det gäller  tobaksvaror, detaljhandlare på marknaden. Detsamma gäller om  hälsovarningarna inte uppfyller föreskrifter om utformningen  av varningarna som har meddelats med stöd av 11 kap. 7 §.
Elektroniska cigaretter och påfyllningsbehållare
2 §
Förpackningar till elektroniska cigaretter och  påfyllningsbehållare ska förses med hälsovarningar.
Tillverkare och importörer av elektroniska cigaretter och  påfyllningsbehållare ansvarar för att förpackningar till  sådana produkter förses med hälsovarningar.
Om en förpackning till en elektronisk cigarett eller en  påfyllningsbehållare saknar hälsovarningar, får produkten  inte tillhandahållas konsumenter på marknaden. Detsamma  gäller om hälsovarningarna inte uppfyller föreskrifter om  utformningen av varningarna som har meddelats med stöd av 11  kap. 7 §.
Produktpresentation och medföljande information
Tobaksvaror och örtprodukter för rökning
3 §
Märkningen på förpackningar till tobaksvaror och  örtprodukter för rökning och på själva tobaksvaran får inte
1. antyda att en viss tobaksvara eller örtprodukt för rökning  är mindre skadlig än andra sådana varor eller produkter,
2. innehålla information om halten av nikotin, tjära eller  kolmonoxid i tobaksvaror eller örtprodukter för rökning,  eller 3. likna ett livsmedel eller en kosmetisk produkt.
Märkningen på förpackningar till tobaksvaror eller på själva  tobaksvaran får inte heller
1. antyda att en viss tobaksvara har miljöfördelar, eller
2. hänvisa till smak, doft eller tillsatser.
Förbudet mot att hänvisa till smak, doft eller tillsatser  gäller dock inte snus.
Elektroniska cigaretter och påfyllningsbehållare
4 §
Märkningen på elektroniska cigaretter och  påfyllningsbehållare eller på sådana produkters förpackningar  får inte
1. antyda att en viss elektronisk cigarett eller  påfyllningsbehållare är mindre skadlig än andra sådana  produkter,
2. innehålla information om halten av tjära eller kolmonoxid  i produkten,
3. likna ett livsmedel eller en kosmetisk produkt,
4. antyda att en viss produkt har miljöfördelar, eller
5. hänvisa till doft eller tillsatser, utom när det gäller  smaktillsatser.
Styckförpackningar och eventuell ytterförpackning till  elektroniska cigaretter och påfyllningsbehållare får inte  antyda ekonomiska fördelar genom att innehålla tryckta  kuponger, erbjudanden om rabatt, gratisutdelning, två varor  till priset av en eller liknande erbjudanden.
5 §
Styckförpackningar till elektroniska cigaretter och  påfyllningsbehållare ska innehålla ett informationsblad.
Tillverkare och importörer av elektroniska cigaretter och  påfyllningsbehållare ansvarar för att styckförpackningar till  sådana produkter innehåller ett informationsblad.
Om en styckförpackning till en elektronisk cigarett eller en  påfyllningsbehållare saknar informationsblad, får produkten  inte tillhandahållas konsumenter på marknaden. Detsamma  gäller om informationsbladet inte har det innehåll och den  utformning som följer av föreskrifter som har meddelats med  stöd av 11 kap. 6 § 6.
6 §
Förpackningar till elektroniska cigaretter och  påfyllningsbehållare ska förses med en  innehållsdeklaration.
Tillverkare och importörer ansvarar  för att förpackningar till elektroniska cigaretter och  påfyllningsbehållare förses med en innehållsdeklaration.
Om en förpackning saknar innehållsdeklaration, får produkten  inte tillhandahållas konsumenter på marknaden. Detsamma  gäller om innehållsdeklarationen inte uppfyller de  föreskrifter om innehåll och utformning som har meddelats med  stöd av 11 kap. 6 § 7.
Spårbarhet och säkerhetsmärkning av tobaksvaror
7 §
Styckförpackningar till tobaksvaror ska förses med en  unik identitetsmärkning och en säkerhetsmärkning.
Tillverkare och importörer ansvarar för att  styckförpackningar till tobaksvaror förses med sådan  märkning.
Tobaksvaror får inte tillhandahållas konsumenter eller  detaljhandlare på marknaden, om sådan märkning saknas.
8 §
En näringsidkare som deltar i handeln med tobaksvaror  utan att bedriva detaljhandel ska se till att alla  styckförpackningar registreras när de kommer i respektive  lämnar dennes besittning. Även åtgärder som rör  styckförpackningar och som vidtas under den tid som  besittningen pågår ska registreras. Registrerade uppgifter  får inte ändras eller raderas.
Tillverkare av tobaksvaror ska tillhandahålla de  näringsidkare som deltar i handeln med tobaksvaror den  utrustning som är nödvändig för att registrera tobaksvaror  som köps, säljs, lagras, transporteras eller hanteras på  annat sätt.
9 §
En näringsidkare som deltar i leveranskedjan för  tobaksvaror ska upprätthålla register över samtliga relevanta  transaktioner.
10 §
Tillverkare och importörer av tobaksvaror ska sluta  avtal om datalagring med en oberoende tredje part, som ska  vara värd för datalagringsanläggningen för alla relevanta  uppgifter. Datalagringsanläggningen ska vara fysiskt belägen  på Europeiska unionens territorium. Avtalet och den tredje  partens lämplighet ska godkännas av Europeiska  kommissionen.
Den tredje partens verksamhet ska övervakas av  en extern revisor, som ska föreslås och betalas av  tillverkaren av tobaksvaror och godkännas av Europeiska  kommissionen. Den externa revisorn ska varje år lämna in en  rapport till Europeiska kommissionen och den myndighet som  regeringen bestämmer.
11 §
Europeiska kommissionen, den myndighet som regeringen  bestämmer, behöriga myndigheter i andra medlemsstater och den  externa revisorn ska ha full tillgång till  datalagringsanläggningarna.
Den myndighet som regeringen bestämmer får, när det är  motiverat, bevilja tillverkare och importörer tillgång till  de lagrade uppgifterna. Även Europeiska kommissionen kan  fatta ett sådant beslut.
4 kap. Marknadsföring av tobaksvaror, elektroniska cigaretter  och påfyllningsbehållare
Reklam och annan marknadsföring
Tobaksvaror
1 §
Det är förbjudet att marknadsföra tobaksvaror till  konsumenter.
Förbudet i första stycket gäller dock inte uppgifter i
1. periodiska skrifter eller andra jämförbara skrifter på  vilka tryckfrihetsförordningen är tillämplig, förutom när det  är fråga om kommersiella annonser,
2. andra tryckta skrifter på vilka tryckfrihetsförordningen är  tillämplig,
3. tv-sändningar, beställ-tv eller ljudradiosändningar,  förutom när det är fråga om kommersiella annonser, eller
4. andra överföringar eller tekniska upptagningar på vilka  yttrandefrihetsgrundlagen är tillämplig.
Lag (2022:1262)
.
2 §
Inne på fysiska försäljningsställen är det tillåtet att  använda sådana kommersiella meddelanden för tobaksvaror som  inte är påträngande, uppsökande eller uppmanar till bruk av  tobak. Sådana kommersiella meddelanden ska, i den omfattning  det är möjligt, placeras så att de inte är synliga från  utsidan av försäljningsstället.
Lag (2022:1262)
.
Elektroniska cigaretter och påfyllningsbehållare
3 §
Det är förbjudet att marknadsföra elektroniska cigaretter  eller påfyllningsbehållare till konsumenter genom kommersiella  meddelanden i
1. periodiska skrifter eller andra jämförbara skrifter på  vilka tryckfrihetsförordningen är tillämplig,
2. informationssamhällets tjänster, och
3. tv-sändningar, beställ-tv eller ljudradiosändningar.
Första stycket gäller inte uppgifter på vilka  tryckfrihetsförordningen eller yttrandefrihetsgrundlagen är  tillämplig, förutom när det är fråga om kommersiella annonser.
Lag (2022:1262)
.
4 §
Inne på fysiska försäljningsställen är det tillåtet att  använda sådana kommersiella meddelanden för elektroniska  cigaretter och påfyllningsbehållare som inte är påträngande,  uppsökande eller uppmanar till bruk av sådana produkter.
Lag (2022:1262)
.
Användning av varukännetecken
5 §
En näringsidkare som marknadsför antingen en annan  vara än en tobaksvara eller en tjänst till konsumenter får  inte använda ett varukännetecken som helt eller delvis  används för en tobaksvara eller enligt gällande bestämmelser  om varumärken är registrerat eller inarbetat för en sådan  vara, om marknadsföringen sker i kommersiella annonser i
1. periodiska skrifter eller i andra jämförbara skrifter på  vilka tryckfrihetsförordningen är tillämplig,
2. ljudradio- eller tv-program eller i tv-sändningar över  satellit som omfattas av radio- och tv-lagen (2010:696),  eller
3. andra överföringar eller tekniska upptagningar på vilka  yttrandefrihetsgrundlagen är tillämplig.
6 §
Om en näringsidkare använder ett sådant  varukännetecken som avses i 5 § vid marknadsföring till  konsumenter på något annat sätt än som sägs där, ska  näringsidkaren iaktta den måttfullhet som är betingad av att  kännetecknet också kan förknippas med tobaksvaran.
7 §
Bestämmelserna i 5 och 6 §§ tillämpas inte
1. i fråga om ett varukännetecken som i endast begränsad  omfattning förekommer vid marknadsföring av tobaksvaror,
2. i fråga om ett varukännetecken som framträder i en form  som tydligt skiljer sig från utseendet på tobaksvarans  kännetecken, eller
3. i andra fall om det är oskäligt.
Sponsring och produktplacering
8 §
Sponsring som främjar tobaksvaror, elektroniska cigaretter  eller påfyllningsbehållare är förbjuden om den kan antas få  gränsöverskridande effekter.
Lag (2022:1262)
.
9 §
Tillverkare, partihandlare och importörer får inte sponsra  nationella evenemang eller verksamheter dit allmänheten har  tillträde om sponsringen främjar tobaksvaror, elektroniska  cigaretter eller påfyllningsbehållare.
Lag (2022:1262)
.
10 §
Bestämmelser om förbud mot sponsring i radio, tv och på  videodelningsplattformar samt om produktplacering i tv och på  videodelningsplattformar finns i radio- och tv-lagen 
(2010:696).
Lag (2022:1262)
.
Kompletterande bestämmelser om marknadsföring
11 §
Bestämmelserna i marknadsföringslagen (2008:486) ska  tillämpas på marknadsföring som strider mot någon av 1-9 §§  vid
1. Konsumentverkets tillsyn enligt 7 kap. 8 §, eller
2. talan som har väckts av en sådan näringsidkare eller  sammanslutning som avses i 47 § 2 och 3 marknadsföringslagen.
En marknadsföringsåtgärd som strider mot någon av 1-9 §§ eller 
3 kap. 3 eller 4 § ska, vid tillämpningen av 5, 23 och 26 §§  marknadsföringslagen, anses vara otillbörlig mot konsumenter.  En marknadsföringsåtgärd som strider mot 1 § första stycket  och som vidtas i ett medium som avses i andra stycket 3 eller 
4, eller strider mot 3 § första stycket 1 eller 3 eller 5 § 2  eller 3 kan medföra marknadsstörningsavgift enligt  bestämmelserna i 29-36 §§ marknadsföringslagen.
Lag (2022:1262)
.
5 kap. Handel
Försäljning av tobaksvaror
Tillstånd
1 §
Endast den som har tillstånd får bedriva detaljhandel  eller partihandel med tobaksvaror.
Tillstånd krävs inte för detalj- eller partihandlare som  varken har säte eller fast driftställe för näringsverksamhet i  Sverige.
Ett tillstånd kan gälla för viss tid eller tills vidare. Om  den som ansöker om tillstånd avser att bedriva detaljhandel  från ett fysiskt försäljningsställe, ska tillståndet avse det  stället.
Lag (2022:1262)
.
2 §
Ett tillstånd får beviljas endast den som visar att  han eller hon med hänsyn till sina personliga och ekonomiska  förhållanden och omständigheterna i övrigt är lämplig att  utöva verksamheten samt att verksamheten kommer att drivas i  enlighet med de krav som ställs upp i denna lag.
3 §
En ansökan om tillstånd ska vara skriftlig.
Tillstånd för detaljhandel meddelas av den kommun där  försäljningsstället är beläget. Om ett fysiskt  försäljningsställe saknas, meddelas tillstånd av den kommun  där det företag som vill bedriva sådan handel har sitt säte  eller, om företaget saknar säte inom landet, av den kommun där  företaget har ett fast driftställe.
Tillstånd för partihandel meddelas av den kommun där det  företag som vill bedriva sådan handel har sitt säte eller, om  företaget saknar säte inom landet, av den kommun där företaget  har ett fast driftställe.
Lag (2022:1262)
.
4 §
Vid prövningen av en ansökan om tillstånd för  detaljhandel får kommunen inhämta ett yttrande från  Polismyndigheten. En ansökan om tillstånd för partihandel får  inte bifallas utan att Polismyndighetens och Tullverkets  yttranden har inhämtats.
Myndigheterna ska yttra sig om sökandens allmänna lämplighet  för verksamheten och ska i sina yttranden redovisa de  omständigheter som ligger till grund för deras bedömning i  det enskilda fallet.
Gränsöverskridande distansförsäljning till Sverige
5 §
En näringsidkare som inte omfattas av  tillståndsplikten i 1 § får inte bedriva gränsöverskridande  distansförsäljning av tobaksvaror till Sverige utan att först  ha registrerat försäljningen hos Folkhälsomyndigheten och  fått registreringen bekräftad. Bekräftelsen ska lämnas  skyndsamt.
Egenkontroll och uppgiftslämnande
6 §
Den som bedriver tillståndspliktig försäljning av  tobaksvaror eller gränsöverskridande distansförsäljning ska  utöva särskild kontroll (egenkontroll) över försäljningen och  ansvara för att det finns ett för verksamheten lämpligt  egenkontrollprogram.
7 §
Till ansökan om tillstånd enligt 3 § eller  registrering enligt 5 § ska egenkontrollprogrammet och de  övriga uppgifter som behövs för kommunens prövning och  tillsyn eller Folkhälsomyndighetens tillsyn bifogas.
Ändrade uppgifter ska utan dröjsmål anmälas till kommunen  respektive Folkhälsomyndigheten.
Tillstånd vid förändringar av verksamheten
8 §
Om den som har försäljningstillstånd enligt denna lag  har avlidit eller fått förvaltare enligt 11 kap. 7 §  föräldrabalken med uppdrag som omfattar rörelsen och om  dödsboet eller förvaltaren vill fortsätta rörelsen, ska  anmälan göras hos kommunen. Anmälan ska ha kommit in senast  två månader efter dödsfallet eller beslutet om förvaltare.  Har anmälan inte kommit in inom denna tid, upphör tillståndet  att gälla.
Om den som har tillstånd till detaljhandel överlåter rörelsen  får även lagret av tobaksvaror ingå i överlåtelsen om  förvärvaren har tillstånd till detaljhandel.
9 §
Ett försäljningstillstånd upphör att gälla om  tillståndshavaren försätts i konkurs. Vill konkursboet  fortsätta rörelsen ska en ny ansökan göras hos kommunen.  Kommunen ska behandla en sådan ansökan med förtur.
Ett konkurs- eller dödsbo eller, i fråga om utmätt egendom,  Kronofogdemyndigheten får trots denna lag sälja tobaksvaror  till den som har försäljningstillstånd till handel med sådana  varor. Detsamma gäller när en verksamhet måste avvecklas till  följd av att tillståndet har återkallats.
Partihandlares kontrollskyldighet
10 §
Den som bedriver partihandel med tobaksvaror får  endast sälja sådana varor till den som har  försäljningstillstånd. Säljaren ska förvissa sig om att  köparen har sådant tillstånd.
Information
11 §
Kommunen ska tillhandahålla information om vad som  gäller enligt denna lag och anslutande föreskrifter.
12 §
En näringsidkare som tillhandahåller tobaksvaror för  försäljning ska ge personalen den information och det stöd  som behövs för att personalen ska kunna följa denna lag och  anslutande föreskrifter.
Styckförsäljning av cigaretter, rulltobak och snus
13 §
En styckförpackning med
1. cigaretter ska innehålla minst 20 cigaretter,
2. rulltobak ska innehålla tobak som väger minst 30 gram,  och
3. portionsförpackat snus ska innehålla minst 20 portioner.
Cigaretter, rulltobak och portionsförpackat snus får inte  tillhandahållas konsumenter på marknaden i mindre mängd än  vad som anges i första stycket.
Lag (2022:1262)
.
Anmälan
14 §
En näringsidkare som har säte eller fast driftställe för  näringsverksamhet i Sverige får inte bedriva detaljhandel med  elektroniska cigaretter eller påfyllningsbehållare utan att  först ha gjort en anmälan om försäljningen.
Anmälan ska göras till den kommun där det fysiska  försäljningsstället är beläget. Om ett fysiskt  försäljningsställe saknas, ska anmälan göras till den kommun  där företaget har sitt säte eller, om företaget saknar säte  inom landet, till den kommun där företaget har ett fast  driftställe.
Lag (2022:1262)
.
Försäljning av elektroniska cigaretter och  påfyllningsbehållare
Gränsöverskridande distansförsäljning
15 §
En näringsidkare får inte bedriva gränsöverskridande  distansförsäljning av elektroniska cigaretter eller  påfyllningsbehållare utan att först ha registrerat  försäljningen hos Folkhälsomyndigheten och fått  registreringen bekräftad. Bekräftelsen ska lämnas  skyndsamt.
Lag (2022:1262)
.
Egenkontroll och uppgiftslämnande
16 §
Den som bedriver försäljning enligt 14 eller 15 § ska  utöva egenkontroll över försäljningen och hanteringen i övrigt  av elektroniska cigaretter och påfyllningsbehållare och se  till att det finns ett för verksamheten lämpligt  egenkontrollprogram.
Till anmälan om försäljning enligt 14 § eller registrering  enligt 15 § ska egenkontrollprogrammet och de övriga uppgifter  som behövs för kommunens och Folkhälsomyndighetens tillsyn  bifogas. Ändrade uppgifter ska utan dröjsmål anmälas till  kommunen respektive Folkhälsomyndigheten.
Lag (2022:1262)
.
Åldersgräns
17 §
Tobaksvaror, elektroniska cigaretter och  påfyllningsbehållare får inte säljas eller på annat sätt  lämnas ut i näringsverksamhet till den som inte har fyllt 
18 år. Den som lämnar ut en sådan vara eller produkt ska  förvissa sig om att mottagaren har uppnått den åldern.
Om det finns särskild anledning att anta att varan eller  produkten är avsedd att lämnas över till någon som inte har  fyllt 18 år, får den inte lämnas ut.
På försäljningsställen ska det finnas ett tydligt och klart  synbart meddelande med information om förbudet mot att sälja  eller lämna ut sådana varor eller produkter som avses i första  stycket till den som inte har fyllt 18 år.
Lag (2022:1262)
.
18 §
Tobaksvaror, elektroniska cigaretter och  påfyllningsbehållare som säljs till konsumenter ska  tillhandahållas på ett sådant sätt att det går att kontrollera  mottagarens ålder. Detta gäller även när försäljningen sker  genom automat, distansförsäljning eller på liknande sätt.
Lag (2022:1262)
.
19 §
Tobaksvaror, elektroniska cigaretter och  påfyllningsbehållare får föras in i landet endast av den som  har fyllt 18 år.
Lag (2022:1262)
.
Personuppgifter vid gränsöverskridande distansförsäljning
20 §
En näringsidkare som bedriver gränsöverskridande  distansförsäljning med tobaksvaror, elektroniska cigaretter  eller påfyllningsbehållare får inte lämna ut personuppgifter  om konsumenten till tillverkaren av sådana varor och  produkter eller till företag som ingår i samma koncern eller  till andra tredje parter. Personuppgifter får inte heller  användas eller överföras för andra ändamål än det aktuella  köpet.
Lag (2022:1262)
.
21 §
Har betecknats 5 kap. 20 § genom
lag (2022:1262)
.
6 kap. Rökfria miljöer
Tillämpningsområde
1 §
Med rökning avses vid tillämpningen av bestämmelserna i  detta kapitel
1. rökning av tobak,
2. inhalering efter förångning eller annan upphettning av  tobak,
3. användning av elektroniska cigaretter,
4. rökning av örtprodukter för rökning, och
5. användning av andra produkter som till användningssättet  motsvarar rökning men som inte innehåller tobak.
Lag (2022:1262)
.
Rökförbud
2 §
Rökning är förbjuden
1. i lokaler avsedda för barnomsorg, skolverksamhet eller  annan verksamhet för barn eller ungdom samt på skolgårdar och  på motsvarande områden utomhus vid förskolor och  fritidshem,
2. i lokaler som är avsedda för hälso- och  sjukvård,
3. i lokaler som är avsedda för gemensamt bruk i bostäder och  inrättningar med särskild service eller vård,
4. på färdmedel i inrikes kollektivtrafik eller i lokaler och  andra utrymmen som är avsedda att användas av den som reser  med sådana färdmedel och på motsvarande områden utomhus,
5. i restauranger och på andra serveringsställen,
6. i andra lokaler än sådana som avses i 1-5 när en allmän  sammankomst eller en offentlig tillställning som avses i 2  kap. 1-3 §§ ordningslagen (1993:1617) anordnas och i lokaler  som är avsedda att användas av den som deltar i sammankomsten  eller tillställningen,
7. i andra lokaler än sådana som avses i 1-6 om allmänheten  har tillträde till lokalerna,
8. på inhägnade platser utomhus huvudsakligen avsedda för  idrottsutövning,
9. på lekplatser som allmänheten har tillträde till, och
10. vid entréer till sådana lokaler och andra utrymmen som  avses i 1-7 som allmänheten har tillträde till.
3 §
I hotell och andra inrättningar där tillfällig bostad  yrkesmässigt upplåts, ska i ett visst antal av de rum eller  liknande som upplåts rökning vara förbjuden. I fråga om  sovkupéer och andra utrymmen som upplåts för tillfällig  bostad på färdmedel i inrikes kollektivtrafik gäller i  stället 2 § 4.
Undantag från rökförbudet
4 §
Bestämmelserna i 2 § gäller inte i fråga om bostäder  och andra lokaler för boende som inte är tillfälligt.
5 §
Rökning är trots 2 § 2-4, 6 och 7 tillåten i delar av  de lokaler eller andra utrymmen som avses där, om dessa delar  särskilt avsatts för rökning. Detsamma gäller lokaler som  avses i 2 § 1 och som är upplåtna enbart för personal.
6 §
Trots 2 § 5 får rökning tillåtas i restauranger och på  andra serveringsställen i separata rum som särskilt avsatts  för rökning. Rum där rökning tillåts får endast utgöra en  mindre del av serveringsställets yta. Rummen ska vara belägna  så att besökare inte måste passera genom dessa. Arbetstagare  ska endast tillfälligtvis behöva vistas i rummen när rökning  pågår. Servering eller annan liknande verksamhet får inte  bedrivas i rummen när rökning pågår. Detta gäller dock inte  sådan verksamhet som har direkt samband med rummens funktion.  Mat eller dryck får inte föras med in i dessa rum.
7 §
Avvikelse från 2 § 1-3, 6 och 7 och 3 § får göras om  det finns särskilda skäl till det på grund av utrymmets eller  områdets beskaffenhet eller användningssätt eller av  omständigheterna i övrigt. Detsamma gäller för sådana  färdmedel, lokaler och andra utrymmen som avses i 2 § 4.
Ansvar för att upprätthålla rökförbudet
8 §
Den som i egenskap av ägare eller på annan grund  disponerar över en lokal, ett annat utrymme eller ett område  utomhus som omfattas av någon av bestämmelserna i 2 § 1-9  eller 3 § ansvarar för att bestämmelserna följs.
För områden som omfattas av 2 § 10 ansvarar i stället den som  i egenskap av ägare eller på annan grund disponerar över  lokalen eller utrymmet innanför entrén.
9 §
Den som är ansvarig enligt 8 § ska genom skyltning  tydligt informera om rökförbudet och vid behov ingripa med  information och tillsägelser. Om någon trots tillsägelse  röker där rökning inte är tillåten, får denne avvisas.
Rökfri arbetsmiljö
10 §
I andra fall än som avses i 2 och 3 §§ ansvarar  arbetsgivaren för att en arbetstagare inte mot sin vilja  utsätts för tobaksrök eller utsläpp från produkter som anges  i 1 § 2-5 i den arbetslokal eller det liknande utrymme där  arbetstagaren är verksam. Som arbetstagare räknas här  personer som avses i 1 kap. 2 § första stycket och 3 §  arbetsmiljölagen (1977:1160).
7 kap. Tillsyn
Tillsynsansvar
1 §
Folkhälsomyndigheten ansvarar för tillsynsvägledning  när det gäller kommunens tillsyn enligt 3 § 1, 2 och 4 och  kommunens och Polismyndighetens tillsyn enligt 4 §.
Den myndighet som regeringen bestämmer ansvarar dock för  tillsynsvägledning när det gäller kommunens tillsyn enligt 3 
§ 1 över bestämmelserna om identitets- och säkerhetsmärkning  i 3 kap. 7 §.
Konsumentverket ansvarar för tillsynsvägledning när det  gäller kommunens tillsyn enligt 3 § 3.
2 §
Länsstyrelsen utövar inom länet tillsyn enligt 3 och 4 
§§. I tillsynen ingår att
1. följa kommunernas verksamhet och biträda kommunerna med  information och råd, och
2. främja samarbete mellan olika tillsynsmyndigheter och  mellan tillsynsmyndigheter och andra.
3 §
Kommunen utövar tillsyn över att denna lag och anslutande  föreskrifter följs när det gäller
1. hälsovarningar, produktpresentation och identitets- och  säkerhetsmärkning enligt 3 kap. 1, 3, 4 och 7 §§ på fysiska  försäljningsställen,
2. tillhandahållande av elektroniska cigaretter och  påfyllningsbehållare enligt 2 kap. 7-9 §§ och 3 kap. 2, 5 och 
6 §§ på fysiska försäljningsställen,
3. marknadsföring enligt 4 kap. 1, 2 och 4-7 §§ när det gäller  marknadsföringsåtgärder på eller i anslutning till fysiska  försäljningsställen, och
4. rökfria miljöer som avses i 6 kap. 2 § och som inte är  upplåtna enbart för personal samt lokaler som avses i 6 kap. 
3 §.
Lag (2024:197)
.
4 §
Kommunen och Polismyndigheten utövar tillsyn över att  denna lag och anslutande föreskrifter följs när det gäller
1. tillhandahållande av nya tobaksvaror enligt 2 kap. 3 § på  fysiska försäljningsställen,
2. försäljning av tobaksvaror, i andra fall än när det gäller  gränsöverskridande distansförsäljning, enligt 5 kap. 1, 6-10, 
12 och 13 §§,
3. anmälan om försäljning av elektroniska cigaretter och  påfyllningsbehållare samt egenkontroll, i andra fall än när  det gäller gränsöverskridande distansförsäljning, enligt 
5 kap. 14 och 16 §§, och
4. åldersgräns enligt 5 kap. 17 och 18 §§.
Lag (2022:1262)
.
5 §
Folkhälsomyndigheten utövar tillsyn över att denna lag och  anslutande föreskrifter följs när det gäller
1. produktkrav och rapporteringsskyldighet, i andra fall än  som avses i 4 §, enligt 2 kap. 1 § första och andra styckena  och 2 kap. 2-11 §§,
2. hälsovarningar, produktpresentation och medföljande  information, i andra fall än som avses i 3 §, enligt 3 kap. 1-6 §§,
3. registrering enligt 5 kap. 5 och 15 §§ vid  gränsöverskridande distansförsäljning och egenkontroll enligt 
5 kap. 6, 7 och 16 §§ vid sådan distansförsäljning, och
4. förbud mot sådan tillverkning eller införsel som avses  enligt föreskrifter meddelade med stöd av 11 kap. 5 §.
Lag (2024:197)
.
6 §
Den myndighet som regeringen bestämmer utövar tillsyn  över att denna lag och anslutande föreskrifter följs när det  gäller spårbarhet och säkerhetsmärkning, i andra fall än som  avses i 3 §, enligt 3 kap. 7-11 §§.
7 §
Arbetsmiljöverket utövar tillsyn över att denna lag  och anslutande föreskrifter följs när det gäller lokaler och  andra utrymmen som avses i 6 kap. 2 § och som är upplåtna  enbart för personal samt lokaler och andra utrymmen som avses  i 6 kap. 10 §.
8 §
Konsumentverket utövar tillsyn över att denna lag och  anslutande föreskrifter följs när det gäller marknadsföring, i  andra fall än som avses i 3 §, enligt 4 kap. 1-9 §§.
Lag (2022:1262)
.
Befogenheter
Tobaksvaror och örtprodukter för rökning
9 §
En tillsynsmyndighet som anges i 2-7 §§ får i sin  tillsynsverksamhet meddela de förelägganden eller förbud som  behövs för att denna lag och anslutande föreskrifter ska  följas.
I beslut om föreläggande eller förbud får tillsynsmyndigheten  sätta ut vite. Vitet får inte omvandlas till fängelse.
10 §
En kommun får återkalla ett försäljningstillstånd om
1. tillståndet inte längre utnyttjas,
2. tillståndshavaren inte uppfyller de krav som gällde för  tillståndets meddelande,
3. det med tillståndshavarens vetskap har förekommit brottslig  verksamhet på det fysiska försäljningsstället, eller i  anslutning till detta, eller annars inom den  tillståndspliktiga verksamheten utan att tillståndshavaren har  ingripit, eller
4. tillståndshavaren har tilldelats varning utan att de  förhållanden som föranlett varningen har rättats till.
Lag (2022:1262)
.
11 §
I stället för återkallelse enligt 10 § får kommunen  meddela tillståndshavaren en varning, om varning kan anses  vara en tillräckligt ingripande åtgärd.
En varning får också meddelas tillståndshavare vid allvarliga  eller upprepade överträdelser av det som gäller enligt denna  lag eller anslutande föreskrifter.
Elektroniska cigaretter och påfyllningsbehållare
12 §
En tillsynsmyndighet som anges i 3-7 §§ får i sin  tillsynsverksamhet meddela de förelägganden eller förbud som  behövs för att bestämmelserna i denna lag och anslutande  föreskrifter ska följas.
13 §
Vid allvarliga eller upprepade överträdelser av denna  lag får kommunen förbjuda den som bedriver detaljhandel med  elektroniska cigaretter eller påfyllningsbehållare att  fortsätta försäljningen eller, om förbud får anses vara en  alltför ingripande åtgärd, meddela varning. Kommunens beslut  gäller omedelbart, om inte något annat anges i beslutet.
Ett förbud får meddelas för en tid av högst sex månader.
14 §
Om Folkhälsomyndigheten konstaterar eller har rimliga  skäl att anta att en typ av eller specifika elektroniska  cigaretter eller påfyllningsbehållare kan utgöra en allvarlig  risk för människors hälsa, trots att produkten uppfyller  kraven i denna lag, får myndigheten förbjuda att produkterna  tillhandahålls konsumenter på marknaden. Om sådana produkter  redan har tillhandahållits konsumenter på marknaden, får  Folkhälsomyndigheten förelägga tillverkaren, importören eller  distributören av produkterna att dra tillbaka eller återkalla  dessa.
Folkhälsomyndigheten ska omedelbart underrätta Europeiska  kommissionen och de behöriga myndigheterna i andra  medlemsstater om åtgärder som vidtagits enligt första stycket  och översända annan relevant information.
När Europeiska kommissionen har meddelat om den anser att en  åtgärd enligt första stycket är motiverad ska  Folkhälsomyndigheten besluta om åtgärden ska bestå.
15 §
Beslut om föreläggande eller förbud enligt 12 och 14 
§§ får förenas med vite. Vitet får inte förvandlas till  fängelse.
16 §
Har betecknats 7 kap. 19 a § genom
lag (2022:1145)
.
Rätt till upplysningar och tillträde
17 §
En tillsynsmyndighet har rätt att på begäran få de  upplysningar, handlingar, varuprover och liknande som behövs  för myndighetens tillsyn enligt denna lag.
18 §
För att fullgöra sina uppgifter enligt denna lag har  en tillsynsmyndighet rätt att få tillträde till områden,  lokaler och andra utrymmen som berörs av denna lag eller  anslutande föreskrifter och får där göra undersökningar och  ta prover. För uttagna prover betalas inte ersättning.
19 §
Polismyndigheten ska på begäran av en annan  tillsynsmyndighet lämna den hjälp som behövs vid  tillämpningen av 18 §.
En begäran enligt första stycket får göras endast om
1. det på grund av särskilda omständigheter kan befaras att  åtgärden inte kan utföras utan att en polismans särskilda  befogenheter enligt 10 § polislagen (1984:387) behöver  tillgripas, eller
2. det annars finns synnerliga skäl.
Marknadskontroll
19 a §
Folkhälsomyndigheten är marknadskontrollmyndighet  enligt Europaparlamentets och rådets förordning (EU) 2019/1020  av den 20 juni 2019 om marknadskontroll och överensstämmelse  för produkter och om ändring av direktiv 2004/42/EG och  förordningarna (EG) nr 765/2008 och (EU) nr 305/2011 när det  gäller produkter som omfattas av direktiv 2014/40/EU.
Lag (2022:1145)
.
19 b §
Vid marknadskontroll enligt förordning (EU) 2019/1020  har Folkhälsomyndigheten befogenhet
1. att enligt artikel 14.4 a-14.4 c kräva att ekonomiska  aktörer ska tillhandahålla handlingar, specifikationer, data  eller uppgifter,
2. att enligt artikel 14.4 d utföra oanmälda inspektioner på  plats och fysiska kontroller av produkter,
3. att enligt artikel 14.4 e få tillträde till lokaler, mark  eller transportmedel,
4. att enligt artikel 14.4 f inleda undersökningar på eget  initiativ,
5. att enligt artikel 14.4 g kräva att ekonomiska aktörer ska  vidta lämpliga åtgärder för att få en bristande  överensstämmelse att upphöra eller att eliminera en risk,
6. att enligt artikel 14.4 h själv vidta åtgärder,
7. att enligt artikel 14.4 j införskaffa, inspektera och  demontera varuprover, och
8. att enligt artikel 14.4 k kräva att innehåll på ett  onlinegränssnitt ska avlägsnas, att en varning ska visas eller  att åtkomsten ska begränsas.
Folkhälsomyndigheten får införskaffa ett varuprov under dold  identitet enligt artikel 14.4 j i förordning (EU) 2019/1020  endast om det är nödvändigt för att syftet med kontrollen ska  uppnås. Myndigheten ska underrätta den ekonomiska aktören om  att införskaffandet har skett under dold identitet, så snart  det går utan att syftet med åtgärden går förlorat.
Befogenheten enligt första stycket 8 gäller inte i fråga om  databaser som omfattas av tryckfrihetsförordningens eller  yttrandefrihetsgrundlagens skydd.
När ändrade förhållanden ger anledning till det, ska  Folkhälsomyndigheten besluta att en sådan skyldighet som avses  i första stycket 8 inte längre ska gälla.
Lag (2022:1145)
.
19 c §
Folkhälsomyndigheten får besluta de förelägganden som  behövs för att förordning (EU) 2019/1020 ska följas.
Lag (2022:1145)
.
19 d §
Ett beslut om föreläggande enligt 19 b eller 19 c § får  förenas med vite.
Lag (2022:1145)
.
19 e §
Folkhälsomyndigheten får, när den fattar beslut enligt 
19 b eller 19 c §, bestämma att beslutet ska gälla omedelbart.
Lag (2022:1145)
.
19 f §
Polismyndigheten ska på begäran av Folkhälsomyndigheten  lämna den hjälp som behövs för att Folkhälsomyndigheten ska  kunna vidta åtgärder enligt 19 b §.
Hjälp enligt första stycket får begäras endast om
1. det på grund av särskilda omständigheter kan befaras att  åtgärden inte kan utföras utan att en polismans särskilda  befogenheter enligt 10 § polislagen (1984:387) behöver  tillgripas, eller
2. det annars finns synnerliga skäl.
Lag (2022:1145)
.
19 g §
Har betecknats 11 kap. 14 § genom förordning (2024:197).
Underrättelser
20 §
Kommunen och Polismyndigheten ska underrätta varandra  om förhållanden som är av betydelse för tillsynen.
En kommun som har fattat beslut i ett ärende enligt denna lag  ska skicka en kopia av beslutet till Folkhälsomyndigheten,  Polismyndigheten och den länsstyrelse som berörs av  beslutet.
21 §
En kommun ska underrätta Folkhälsomyndigheten om den i  sin verksamhet får kännedom om något som kan ha betydelse för  Folkhälsomyndighetens tillsyn eller för myndighetens  marknadskontroll enligt förordning (EU) 2019/1020.
Lag (2022:1145)
.
Kontrollköp
22 §
I syfte att ge underlag för en dialog mellan kommunen  och den som lämnar ut tobaksvaror, elektroniska cigaretter  eller påfyllningsbehållare om skyldigheten att förvissa sig  om att mottagaren har fyllt 18 år, får kommunen genomföra  kontrollköp. Vid ett sådant köp får kommunen endast anlita en  person som har fyllt 18 år.
Ett kontrollköp får genomföras utan att näringsidkaren  underrättas i förväg om kontrollköpet. Kommunen ska snarast  efter ett genomfört kontrollköp underrätta näringsidkaren om  kontrollköpet.
23 §
Vad som framkommit genom kontrollköp får inte utgöra  grund för kommunen att meddela föreläggande, förbud,  återkallelse eller varning enligt 9-13 §§.
Tystnadsplikt
24 §
Den som har tagit befattning med något ärende enligt  denna lag får inte obehörigen röja eller på annat sätt  utnyttja vad han eller hon då har fått veta om  yrkeshemligheter eller affärsförhållanden.
I det allmännas verksamhet tillämpas bestämmelserna i  offentlighets- och sekretesslagen (2009:400).
8 kap. Avgifter
Avgift för ansökan om försäljningstillstånd
1 §
Kommunen får ta ut en avgift för prövningen av ansökan  om försäljningstillstånd enligt 5 kap. 1 § enligt de grunder  som beslutas av kommunfullmäktige.
Avgift för tillsyn
2 §
En kommun får ta ut avgifter för sin tillsyn av den som  bedriver tillståndspliktig försäljning enligt 5 kap. 1 § och  av den som bedriver anmälningspliktig försäljning enligt 
5 kap. 14 §.
Lag (2024:197)
.
3 §
Folkhälsomyndigheten får ta ut avgifter för sin  tillsyn över att tillverkare och importörer av tobaksvaror  följer 2 kap. 1, 2 och 6 §§.
4 §
Av lagen (2014:140) med bemyndigande att meddela vissa  föreskrifter om marknadskontroll av varor och annan  närliggande tillsyn framgår att föreskrifter om avgifter för  marknadskontroll enligt förordning (EU) 2019/1020 får  meddelas.
Lag (2022:1145)
.
Avgift för produktanmälan och inrapporterade uppgifter
5 §
Folkhälsomyndigheten får ta ut avgifter av tillverkare  och importörer av elektroniska cigaretter eller  påfyllningsbehållare för att ta emot, lagra, hantera och  analysera de uppgifter som enligt 2 kap. 7 § lämnas till  myndigheten.
Lag (2022:1145)
.
6 §
Folkhälsomyndigheten får ta ut avgifter av tillverkare och  importörer av tobaksvaror för att ta emot, lagra, hantera,  analysera och offentliggöra de uppgifter som enligt 2 kap. 2  och 6 §§ lämnas till myndigheten.
Lag (2022:1262)
.
9 kap. Överklagande
1 §
Beslut enligt denna lag eller anslutande föreskrifter  får överklagas till allmän förvaltningsdomstol.
Prövningstillstånd krävs vid överklagande till  kammarrätten.
10 kap. Straffbestämmelser
1 §
Den som uppsåtligen eller av oaktsamhet säljer  tobaksvaror utan tillstånd ska, om försäljningen inte är  tillåten enligt 5 kap. 8 eller 9 §, dömas för olovlig  tobaksförsäljning till böter eller fängelse i högst två år.
Om ett brott som anges i första stycket har begåtts  uppsåtligen och är grovt, ska dömas till fängelse i lägst sex  månader och högst sex år. Vid bedömningen av om brottet är  grovt ska det särskilt beaktas om gärningen har utgjort ett  led i en verksamhet som bedrivits yrkesmässigt eller i större  omfattning eller har varit inriktad mot underåriga.
2 §
Den som uppsåtligen i strid med förbudet i 3 kap. 1 §  tredje stycket tillhandahåller tobaksvaror som saknar  föreskrivna hälsovarningar, ska dömas för olovlig  tobakshantering till böter eller fängelse i högst sex månader.
Detsamma gäller den som uppsåtligen eller av oaktsamhet säljer  eller lämnar ut tobaksvaror i strid med 5 kap. 17 § första  eller andra stycket.
Om gärningen är ringa, ska den inte medföra ansvar.
Lag (2022:1262)
.
3 §
Den som uppsåtligen eller av oaktsamhet bryter mot  registreringsskyldigheten i 5 kap. 5 § första stycket ska  dömas till böter eller fängelse i högst sex månader.
Om gärningen är ringa, ska den inte medföra ansvar.
4 §
Den som uppsåtligen bryter mot 3 kap. 2 § tredje stycket  eller 6 § tredje stycket, eller säljer elektroniska cigaretter  eller påfyllningsbehållare i strid med ett förbud som har  meddelats enligt 7 kap. 13 §, ska dömas till böter eller  fängelse i högst sex månader.
Detsamma gäller den som uppsåtligen eller av oaktsamhet bryter  mot 5 kap. 14 eller 15 §, eller säljer eller lämnar ut  elektroniska cigaretter eller påfyllningsbehållare i strid med 
5 kap. 17 § första eller andra stycket.
Om gärningen är ringa, ska den inte medföra ansvar.
Lag (2022:1262)
.
5 §
Den som har överträtt ett vitesföreläggande eller ett  vitesförbud ska inte dömas till ansvar enligt denna lag för  den eller de gärningar som omfattas av föreläggandet eller  förbudet.
6 §
Bestämmelser om ansvar för olovlig införsel och  olovlig utförsel av tobaksvaror, elektroniska cigaretter och  påfyllningsbehållare finns i lagen (2000:1225) om straff för  smuggling.
7 §
Har upphävts genom
lag (2024:888)
.
11 kap. Bemyndiganden
Tobaksvaror och örtprodukter för rökning
Produktkrav och rapporteringsskyldighet
1 §
Regeringen eller den myndighet som regeringen bestämmer  får meddela föreskrifter om
1. vilka cigaretter, vilken rulltobak och vilka upphettade  tobaksvaror som ska anses ha karakteristisk smak,
2. vilka tillsatser i tobaksvaror som ska förbjudas,
3. gränsvärden för skadliga ämnen som tobaksvaror får  innehålla eller ge upphov till, och
4. mätning och övervakning av sådana gränsvärden.
Lag (2024:197)
.
2 §
Regeringen eller den myndighet som regeringen  bestämmer får meddela ytterligare föreskrifter om den  uppgiftsskyldighet som anges i 2 kap. 2 §.
Krav på anmälan av nya tobaksvaror
3 §
Regeringen eller den myndighet som regeringen  bestämmer får meddela föreskrifter om
1. hur anmälan av nya tobaksvaror ska göras enligt 2 kap. 3 §  första stycket, och vad den ska innehålla, och
2. den rapporteringsskyldighet som anges i 2 kap. 4 § första  stycket.
Rapportering av marknadsföringskostnader för tobaksvaror
4 §
Regeringen får meddela föreskrifter om omfattningen av  den rapporteringsskyldighet som anges i 2 kap. 5 §.
Regeringen eller den myndighet som regeringen bestämmer får  meddela föreskrifter om den rapporteringsskyldighet som anges  i 2 kap. 6 §.
Förbud mot viss tillverkning och införsel
5 §
Regeringen får, om det finns särskilda hälsoskäl,  meddela föreskrifter om att vissa slag av tobaksvaror inte  får tillverkas i eller föras in till Sverige för försäljning  till konsumenter.
Elektroniska cigaretter och påfyllningsbehållare
6 §
Regeringen eller den myndighet som regeringen bestämmer  får meddela föreskrifter om
1. hur en anmälan enligt 2 kap. 7 § ska vara utformad och vad  den ska innehålla,
2. produktinnehåll och utformning av elektroniska cigaretter  och påfyllningsbehållare enligt 2 kap. 8 §,
3. fullgörandet av den rapporteringsskyldighet som anges i 
2 kap. 9 §,
4. det system för informationsinsamling som anges i 2 kap. 
10 § första stycket,
5. underrättelseskyldigheten enligt 2 kap. 11 § andra stycket,
6. vilka uppgifter informationsblad enligt 3 kap. 5 § ska  innehålla och hur de ska utformas, och
7. innehållet i och utformningen av innehållsdeklarationen  enligt 3 kap. 6 §.
Lag (2024:197)
.
Hälsovarningar
7 §
Regeringen eller den myndighet som regeringen  bestämmer får meddela föreskrifter om hur hälsovarningar  enligt 3 kap. 1 och 2 §§ ska utformas.
Spårbarhet och säkerhetsmärkning
8 §
Regeringen eller den myndighet som regeringen  bestämmer får meddela föreskrifter om utformningen av den  unika identitetsmärkningen och säkerhetsmärkningen enligt 3  kap. 7 §.
9 §
Regeringen eller den myndighet som regeringen  bestämmer får meddela föreskrifter om
1. registreringsskyldigheten och skyldigheten att  upprätthålla register enligt 3 kap. 8 och 9 §§, och
2. tekniska standarder för inrättande och drift av ett system  för spårning.
Tidsfrister för beslut om försäljningstillstånd
10 §
Regeringen får meddela föreskrifter om den tid inom  vilken kommunen ska fatta beslut om tillstånd för försäljning  enligt 5 kap. 1 §.
Lag (2024:197)
.
Egenkontrollprogram
11 §
Regeringen eller den myndighet som regeringen bestämmer  får meddela föreskrifter om utformningen av  egenkontrollprogram som anges i 5 kap. 6 och 16 §§.
Lag (2024:197)
.
Utformningen av styckförpackningar för cigaretter och  rulltobak
12 §
Regeringen får, utöver de krav som följer av 5 kap. 13 §,  meddela ytterligare föreskrifter om styckförpackningar för  cigaretter och rulltobak.
Lag (2024:197)
.
Krav i fråga om ventilation av rum som särskilt avsatts för  rökning
13 §
Regeringen eller den myndighet som regeringen  bestämmer får meddela föreskrifter om utformning och  ventilation av sådana rum som enligt 6 kap. 6 § särskilt  avsatts för rökning.
Lag (2024:197)
.
Marknadskontroll
14 §
Regeringen får meddela föreskrifter om de uppgifter som  kommuner ska utföra när det gäller marknadskontroll enligt  förordning (EU) 2019/1020.
Lag (2024:197)
.
Kontrollköp
15 §
Regeringen eller den myndighet som regeringen  bestämmer får meddela föreskrifter om genomförandet av  kontrollköp enligt 7 kap. 22 §.
Avgifter
16 §
Regeringen eller den myndighet som regeringen  bestämmer får meddela föreskrifter om skyldighet att ersätta  en tillsynsmyndighets kostnader för provtagning och  undersökning av prov enligt 7 kap. 18 §.
17 §
Regeringen eller den myndighet som regeringen bestämmer  får meddela ytterligare föreskrifter om avgifter enligt 8 kap. 
3 och 6 §§.
Lag (2024:197)
.
18 §
Regeringen eller den myndighet som regeringen bestämmer  får meddela föreskrifter om storleken på de avgifter som anges  i 8 kap. 5 §.
Lag (2024:197)
.
19 §
Regeringen får meddela föreskrifter om sådana avgifter  för unika identitetsmärkningar som avses i artikel 3.9 i  kommissionens genomförandeförordning (EU) 2018/574 av den 
15 december 2017 om tekniska standarder för inrättande och  drift av ett spårbarhetssystem för tobaksvaror.
Lag (2019:124)
.
Överlämnande av vissa förvaltningsuppgifter
20 §
Den myndighet som regeringen bestämmer får till en  enskild överlämna uppgiften att vara sådan id-utfärdare som  avses i kommissionens genomförandeförordning (EU) 2018/574 av  den 15 december 2017 om tekniska standarder för inrättande och  drift av ett spårbarhetssystem för tobaksvaror.
Lag (2019:124)
.
Övergångsbestämmelser
2018:2088
1. Denna lag träder i kraft den 1 april 2019 i fråga om 
11 kap. 19 och 20 §§, den 20 maj 2019 i fråga om 3 kap. 7-11 §§, 7 kap. 6 § och 11 kap. 8 och 9 §§, samt i övrigt den 
1 juli 2019.
Lag (2019:124)
.
2. Genom lagen upphävs
a. tobakslagen (1993:581),
b. lagen (2017:425) om elektroniska cigaretter och  påfyllningsbehållare.
3. När det gäller andra tobaksvaror än cigaretter och  rulltobak tillämpas bestämmelserna i 3 kap. 7-11 §§ och 11  kap. 9 § första gången för tid från och med den 20 maj 
2024.
4. En detaljhandlare som före lagens ikraftträdande  har anmält försäljning av tobaksvaror enligt 12 c §  tobakslagen får fortsätta att bedriva sådan försäljning, om  detaljhandlaren senast den 1 november 2019 ansöker om  tillstånd till försäljning enligt den nya lagen. Försäljning  får efter en sådan ansökan fortsätta i avvaktan på  tillståndsmyndighetens beslut. För försäljning som sker innan  tillståndsmyndigheten har meddelat beslut i tillståndsfrågan  ska bestämmelserna i tobakslagen gälla.
5. Partihandel med tobaksvaror får bedrivas utan tillstånd  fram till den 1 november 2019. Har en ansökan om tillstånd  till partihandel kommit in till tillståndsmyndigheten före  detta datum, får verksamheten fortsätta till dess att beslut  i tillståndsfrågan meddelats.
6. Styckförpackningar med portionsförpackat snus som har  tillverkats före den 1 juli 2019 och som inte innehåller  minst 20 portioner ska få fortsätta tillhandahållas  konsumenter på marknaden efter ikraftträdandet, dock längst  till och med den 31 december 2019.
7. Cigaretter och rulltobak med karakteristisk smak som vid  ikraftträdandet har en marknadsandel om minst 3 procent i  Europeiska unionen i en viss produktkategori får fortsätta  att tillhandahållas konsumenter på marknaden efter  ikraftträdandet, dock längst till den 20 maj 2020.
2022:1262
1. Denna lag träder i kraft den 1 augusti 2022.
2. Har upphävts genom
lag (2024:197)
.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.