Title: Lag (2004:297) om bank- och finansieringsrörelse
SFS Number: Svensk författningssamling 2004:297
URL: https://www.riksdagen.se/sv/dokument-och-lagar/dokument/svensk-forfattningssamling/lag-2004297-om-bank-och-finansieringsrorelse_sfs-2004-297/
Source Link: http://rkrattsbaser.gov.se/sfst?bet=2004:297
Amendment Register Link: http://rkrattsbaser.gov.se/sfsr?bet=2004:297
Ministry/Authority: Finansdepartementet FMA B
Issued: 2004-05-19
Metadata: {"Utfärdad": "2004-05-19", "Ändrad": "t.o.m. SFS 2025:599"}

==================================================

Lag (2004:297) om bank- och finansieringsrörelse
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2004:297
Departement/myndighet
:   
Finansdepartementet FMA B
Utfärdad
:   
2004-05-19
Ändrad
:   
t.o.m. SFS 2025:599
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Tillståndspliktig bank- och finansieringsrörelse
3 kap. Tillstånd för svenska företag
4 kap. Utländska företags verksamhet i Sverige
5 kap. Svenska företags verksamhet utomlands
6 kap. Övergripande bestämmelser om ett kreditinstituts rörelse
6 a kap. Återhämtningsplaner
6 b kap. Avtal om koncerninternt finansiellt stöd
7 kap. Verksamhet och innehav av egendom
8 kap. Hantering av krediter och övriga engagemang
9 kap. Kapitalbasens storlek, motbok och omyndigas medel
10 kap. Särskilda associationsrättsliga bestämmelser för bankaktiebolag
10 a kap. Särskilda associationsrättsliga bestämmelser för  medlemsbanker
11 kap. Särskilda associationsrättsliga bestämmelser för kreditmarknadsbolag
12 kap. Särskilda associationsrättsliga bestämmelser för kreditmarknadsföreningar
13 kap. Tillsyn
14 kap. Särskilt om prövningen av ägares lämplighet
15 kap. Ingripanden
15 a kap. Tillfällig förvaltning
15 b kap. Beslut om vissa ingripanden och tillfällig  förvaltning avseende gränsöverskridande koncerner
16 kap. Bemyndiganden
17 kap. Överklagande
Övergångsbestämmelser
1 kap. Inledande bestämmelser
Lagens tillämpningsområde
1 §
Denna lag innehåller bestämmelser om bank- och finansieringsrörelse. Lagen gäller inte verksamhet som drivs av Sveriges riksbank eller Riksgäldskontoret.
2 §
För utländska företags verksamhet i Sverige gäller bestämmelserna i denna lag i tillämpliga delar. För filialer till utländska företag gäller i övrigt lagen (1992:160) om utländska filialer m.m.
Definition av bankrörelse
3 §
Med bankrörelse avses rörelse i vilken det ingår
1. betalningsförmedling via generella betalsystem, och
2. mottagande av medel som efter uppsägning är tillgängliga för fordringsägaren inom högst 30 dagar.
Med generella betalsystem avses system för förmedling av betalningar från ett stort antal från varandra fristående betalare avsett att nå ett stort antal från varandra fristående slutliga betalningsmottagare.
Definition av finansieringsrörelse
4 §
Med finansieringsrörelse avses rörelse i vilken det ingår näringsverksamhet som har till ändamål att
1. ta emot återbetalningspliktiga medel från allmänheten, och
2. lämna kredit, ställa garanti för kredit eller i finansieringssyfte förvärva fordringar eller upplåta lös egendom till nyttjande (leasing).
Lag (2009:616)
.
Övriga definitioner
5 §
I denna lag betyder
1. anknutet företag: ett svenskt eller utländskt företag vars  huvudsakliga verksamhet består i att äga eller förvalta fast  egendom, tillhandahålla datatjänster eller driva annan  liknande verksamhet som har samband med den huvudsakliga  verksamheten i ett eller flera kreditinstitut,  värdepappersbolag eller motsvarande utländska företag,
2. bank: bankaktiebolag, sparbank och medlemsbank,
3. bankaktiebolag: ett aktiebolag som har fått tillstånd att  driva bankrörelse,
4. behörig myndighet: en utländsk myndighet som har behörighet  att utöva tillsyn över utländska kreditinstitut,
5. EES: Europeiska ekonomiska samarbetsområdet,
6. filial: ett avdelningskontor med självständig förvaltning,  varvid även ett utländskt kreditinstituts etablering av flera  driftställen ska anses som en enda filial,
7. finansiellt institut: ett finansiellt institut enligt  artikel 4.1.26 i tillsynsförordningen,
8. hemland: det land där ett företag har fått tillstånd till  rörelse som avses i denna lag,
9. kapitalbas: detsamma som i artikel 72 i  tillsynsförordningen,
10. kreditinstitut: bank och kreditmarknadsföretag,
11. kapitaltäckningsdirektivet: Europaparlamentets och rådets  direktiv 2013/36/EU av den 26 juni 2013 om behörighet att  utöva verksamhet i kreditinstitut och om tillsyn av  kreditinstitut, om ändring av direktiv 2002/87/EG och om  upphävande av direktiven 2006/48/EG och 2006/49/EG, i lydelsen  enligt Europaparlamentets och rådets direktiv (EU) 2019/2034,
12. kreditmarknadsbolag: ett aktiebolag som har fått tillstånd  att driva finansieringsrörelse,
13. kreditmarknadsförening: en ekonomisk förening som har fått  tillstånd att driva finansieringsrörelse,
14. kreditmarknadsföretag: kreditmarknadsbolag och  kreditmarknadsförening,
15. kvalificerat innehav: ett direkt eller indirekt ägande i  ett företag, om innehavet beräknat på det sätt som anges i 
5 a § representerar 10 procent eller mer av kapitalet eller av  samtliga röster eller annars möjliggör ett väsentligt  inflytande över ledningen av företaget,
16. medlemsbank: en ekonomisk förening som har fått tillstånd  att driva bankrörelse,
17. sparbank: ett företag som avses i sparbankslagen 
(1987:619),
18. startkapital: det kapital som för kreditinstitut avses i  artikel 4.51 i tillsynsförordningen,
19. utländskt bankföretag: ett utländskt företag som i  hemlandet har tillstånd att driva bankrörelse,
20. utländskt kreditföretag: ett utländskt företag som i  hemlandet har tillstånd att driva finansieringsrörelse,
21. utländskt kreditinstitut: ett utländskt bankföretag och  ett utländskt kreditföretag,
22. betydande filial: en filial som är betydande enligt  artikel 51.1 i kapitaltäckningsdirektivet,
23. blandat finansiellt holdingföretag: ett holdingföretag  enligt artikel 4.1.21 i tillsynsförordningen,
24. blandat finansiellt moderholdingföretag inom EES: ett inom  EES etablerat blandat finansiellt holdingföretag som inte  självt är ett dotterföretag till ett
a) kreditinstitut, värdepappersbolag eller EES-institut, eller
b) annat blandat finansiellt holdingföretag eller ett  finansiellt holdingföretag som är etablerat i något land inom  EES,
25. EES-institut: ett utländskt kreditinstitut eller ett  utländskt värdepappersföretag som är hemmahörande i något  annat land inom EES än Sverige,
26. finansiellt holdingföretag: ett holdingföretag enligt  artikel 4.1.20 i tillsynsförordningen,
27. finansiellt moderholdingföretag inom EES: ett inom EES  etablerat finansiellt holdingföretag som inte självt är ett  dotterföretag till ett
a) kreditinstitut, värdepappersbolag eller EES-institut, eller
b) annat finansiellt holdingföretag eller ett blandat  finansiellt holdingföretag som är etablerat i något land inom  EES,
28. holdingföretag med blandad verksamhet: holdingföretag  enligt artikel 4.1.22 i tillsynsförordningen,
29. koncern:
a) i 6 a, 6 b och 15 b kap., detsamma som i 2 kap. 1 § lagen 
(2015:1016) om resolution,
b) i övriga kapitel, detsamma som i 1 kap. 11 och 12 §§  aktiebolagslagen (2005:551), varvid det som sägs om moderbolag  tillämpas även på andra juridiska personer än aktiebolag,
30. koncernåterhämtningsplan: en plan som upprättas av ett  moderföretag inom EES i syfte att identifiera åtgärder som de  företag i en koncern som omfattas av gruppbaserad tillsyn  avser att vidta för att bevara eller återställa koncernens  eller ett i koncernen ingående kreditinstituts eller utländskt  kreditinstituts finansiella ställning och livskraft efter en  betydande försämring av den finansiella situationen,
31. krishanteringsdirektivet: Europaparlamentets och rådets  direktiv 2014/59/EU av den 15 maj 2014 om inrättande av en ram  för återhämtning och resolution av kreditinstitut och  värdepappersföretag och om ändring av rådets  direktiv 82/891/EEG och Europaparlamentets och rådets  direktiv 2001/24/EG, 2002/47/EG, 2004/25/EG, 2005/56/EG, 
2007/36/EG, 2011/35/EU, 2012/30/EU och 2013/36/EU samt  Europaparlamentets och rådets förordningar (EU) nr 1093/2010  och (EU) nr 648/2012, i den ursprungliga lydelsen,
32. moderföretag inom EES: ett moderinstitut inom EES, ett  finansiellt moderholdingföretag inom EES eller ett blandat  finansiellt moderholdingföretag inom EES,
33. moderinstitut inom EES: ett kreditinstitut,  värdepappersbolag eller EES-institut som är ett moderföretag  och som inte självt är ett dotterföretag till ett
a) annat kreditinstitut, värdepappersbolag eller EES-institut,  eller
b) finansiellt holdingföretag eller ett blandat finansiellt  holdingföretag som är etablerat i något land inom EES,
34. samordnande tillsynsmyndighet: en behörig myndighet som  ansvarar för att utöva gruppbaserad tillsyn av moderinstitut  inom EES och av institut som kontrolleras av finansiella  moderholdingföretag inom EES eller blandade finansiella  moderholdingföretag inom EES,
35. tillsynsförordningen: Europaparlamentets och rådets  förordning (EU) nr 575/2013 av den 26 juni 2013 om  tillsynskrav för kreditinstitut och om ändring av förordning 
(EU) nr 648/2012,
36. utländskt värdepappersföretag: ett utländskt företag som i  hemlandet har tillstånd att driva värdepappersrörelse, och
37. återhämtningsplan: en plan som upprättas av ett  kreditinstitut i syfte att identifiera åtgärder som institutet  avser att vidta för att bevara eller återställa sin  finansiella ställning och livskraft efter en betydande  försämring av den finansiella situationen.
Lag (2021:492)
.
5 a §
Vid bedömningen av om ett innehav utgör ett  kvalificerat innehav enligt 5 § 15 ska följande bestämmelser  i 4 kap. lagen (1991:980) om handel med finansiella  instrument tillämpas:
- 2 § första stycket 1 om depåbevis,
- 4 § om beräkning av innehavet,
- 5 § andra stycket om beräkning av antalet aktier eller  röstetal,
- 12 § 1 och 2 om undantag för aktier som innehas för  clearing och avveckling eller förvaltas för någon annans  räkning,
- 13 § om aktier som ingår i handelslager,
- 14 § om aktier som innehas av marknadsgaranter, samt
- 16 och 17 §§ om undantag för vissa moderföretag.
Vid bedömningen ska också tillämpas föreskrifter
- om aktier som innehas av marknadsgaranter, som har  meddelats med stöd av 7 kap. 1 § 3 lagen om handel med  finansiella instrument eller 23 kap. 15 § 1 lagen (2007:528)  om värdepappersmarknaden, och
- om undantag för vissa moderföretag, som har meddelats med  stöd av 7 kap. 1 § 4 lagen om handel med finansiella  instrument.
Det som föreskrivs om aktier i de bestämmelser som ska  tillämpas enligt första och andra styckena ska också  tillämpas för andra andelar i företag.
Aktier eller andelar som ett värdepappersinstitut eller ett  kreditinstitut som driver finansieringsrörelse innehar till  följd av verksamhet enligt 2 kap. 1 § 6 lagen om  värdepappersmarknaden ska dock inte beaktas vid bedömningen,  under förutsättning att
1. rösträtten inte utnyttjas eller används på annat sätt för  att ingripa i emittentens förvaltning, samt
2. aktierna eller andelarna avyttras inom ett år från  förvärvet.
Det som föreskrivs i fjärde stycket ska gälla också för  aktier eller andelar som innehas under motsvarande  förutsättningar av ett utländskt värdepappersföretag eller av  ett utländskt kreditinstitut som driver  finansieringsrörelse.
Lag (2017:1186)
.
6 §
Ett kreditinstitut och ett annat företag skall anses ha nära förbindelser, om
1. det ena företaget direkt eller indirekt genom dotterföretag äger minst 20 procent av kapitalet eller disponerar över minst 20 procent av samtliga röster i det andra företaget,
2. det ena företaget direkt eller indirekt utgör moderföretag till det andra eller det finns en annan likartad förbindelse mellan företagen, eller
3. båda företagen är dotterföretag till eller har en likartad förbindelse med en och samma juridiska person eller står i ett motsvarande förhållande till en och samma fysiska person.
Nära förbindelser har även en fysisk person och ett kreditinstitut, om
1. den fysiska personen
a) äger minst 20 procent av kapitalet i kreditinstitutet,
b) disponerar över minst 20 procent av samtliga röster i kreditinstitutet, eller
c) på annat sätt har sådant inflytande över kreditinstitutet att personens ställning motsvarar den som ett moderföretag har i förhållande till ett dotterföretag, eller
2. det finns en annan likartad förbindelse mellan denna person och kreditinstitutet.
Mottagande av återbetalningspliktiga medel
7 §
Bara ett svenskt eller utländskt kreditinstitut får driva  näringsverksamhet som har till ändamål att ta emot  återbetalningspliktiga medel från allmänheten, om inte annat  är särskilt föreskrivet.
Första stycket gäller inte för verksamhet för vilken det ska  upprättas prospekt enligt Europaparlamentets och rådets  förordning (EU) 2017/1129 av den 14 juni 2017 om prospekt som  ska offentliggöras när värdepapper erbjuds till allmänheten  eller tas upp till handel på en reglerad marknad, och om  upphävande av direktiv 2003/71/EG.
Lag (2019:416)
.
Konsumentkrediter
7 a §
Bara ett svenskt eller utländskt kreditinstitut får  driva näringsverksamhet som har till ändamål att lämna eller  förmedla krediter till konsumenter, om inte annat är särskilt  föreskrivet.
Lag (2025:599)
.
Reglers tillämpning på andra företag än kreditinstitut
8 §
Om ett kreditinstitut står under tillsyn på gruppnivå i enlighet med artiklarna 11-23 i förordning (EU) nr 575/2013, ska bestämmelserna i 6-9, 13 och 15 kap. denna lag samt bestämmelserna i lagen (2014:968) om särskild tillsyn över kreditinstitut och värdepappersbolag om ett instituts rörelse och om tillsyn över ett institut, gälla i tillämpliga delar för övriga företag i företagsgruppen. Begränsningarna i fråga om ett instituts rörelse ska avse företagen i företagsgruppen gemensamt.
Om det finns särskilda skäl får ett företag undantas från bestämmelserna i första stycket. Frågor om sådana undantag prövas av Finansinspektionen.
Lag (2014:982)
.
Bank i företagsnamnet
9 §
Bara banker, Sveriges riksbank och utländska  kreditinstitut får i sitt företagsnamn eller i övrigt vid  beteckning av sin affärsrörelse använda ordet bank. Ett  utländskt kreditinstitut får driva verksamhet i Sverige under  det företagsnamn som institutet använder i det land där det  har sitt huvudkontor.
En sammanslutning eller annan juridisk person med nära  anknytning till någon som avses i första stycket får, efter  tillstånd av Finansinspektionen, använda ordet bank i sitt  företagsnamn.
Vad som sägs i denna paragraf hindrar inte att ett företag  som omfattas av pantbankslagen (1995:1000) använder ordet  pantbank i sitt företagsnamn eller annars i sin rörelse.
Lag (2018:1680)
.
Tystnadsplikt
10 §
Enskildas förhållanden till kreditinstitut får inte  obehörigen röjas. Detsamma gäller en uppgift i en anmälan  eller en utsaga om en misstänkt överträdelse av en bestämmelse  som gäller för kreditinstitutets verksamhet, om uppgiften kan  avslöja anmälarens eller den anmäldes identitet.
I det allmännas verksamhet tillämpas i stället bestämmelserna  i offentlighets- och sekretesslagen (2009:400).
Ansvar enligt 20 kap. 3 § brottsbalken ska inte följa för den  som bryter mot förbudet i första stycket.
I 5 a § kreditupplysningslagen (1973:1173) finns bestämmelser  som innebär att vad som gäller om tystnadsplikt enligt första  stycket inte hindrar att uppgifter i vissa fall utväxlas för  kreditupplysningsändamål.
Lag (2020:907)
.
Uppgiftsskyldighet
10 a §
I 16 kap. 10 a § föräldrabalken finns bestämmelser om skyldighet för kreditinstitut att lämna uppgifter till överförmyndaren.
Lag (2008:913)
.
10 b §
Ett kreditinstitut ska på begäran av Polismyndigheten,  Skatteverket, Säkerhetspolisen eller Tullverket lämna  uppgifter om enskildas förhållanden till företaget, om  uppgifterna behövs i ett enskilt fall i myndighetens verk-
samhet för att förebygga, förhindra eller upptäcka brottslig  verksamhet som innefattar brott för vilket det i straffskalan  ingår fängelse i ett år eller mer. Uppgifterna ska lämnas utan  dröjsmål och i elektronisk form.
Ett kreditinstitut eller den som är verksam i den verksamheten  får inte obehörigen röja för kunden eller för någon  utomstående att en myndighet har gjort en begäran eller att  uppgifter har lämnats enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:176)
.
11 §
Ett kreditinstitut är skyldigt att lämna ut uppgifter om  enskildas förhållanden till institutet om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2024:845)
.
Meddelandeförbud
12 §
Den undersökningsledare eller åklagare som begär  uppgifter enligt 11 § får besluta att kreditinstitutet samt  dess styrelseledamöter och anställda inte får röja för kunden  eller för någon utomstående att uppgifter har lämnats enligt 
11 § eller att det pågår en förundersökning, en utredning om  självständigt förverkande, ett ärende om rättslig hjälp i  brottmål eller ett ärende om erkännande och verkställighet av  en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas endast om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
Lag (2024:845)
.
Ansvarsbestämmelse
13 §
Till böter döms den som uppsåtligen eller av grov oaktsamhet bryter mot ett meddelandeförbud enligt 12 §.
Lag (2005:497)
.
2 kap. Tillståndspliktig bank- och finansieringsrörelse
Tillståndsplikt
1 §
Bankrörelse eller finansieringsrörelse får drivas bara efter tillstånd, om inte annat framgår av denna lag.
Undantag från tillståndsplikt för bankrörelse
2 §
Tillstånd att driva bankrörelse behövs inte för
1. utgivning av elektroniska pengar enligt lagen (2011:755) om elektroniska pengar, eller
2. tillhandahållande av betaltjänster enligt lagen (2010:751)
om betaltjänster.
Lag (2011:768)
.
Undantag från tillståndsplikt för finansieringsrörelse
3 §
Tillstånd enligt denna lag behövs inte för  finansieringsrörelse som drivs av
1. en bank,
2. ett utländskt bankföretag som har tillstånd att driva  bankrörelse i Sverige enligt 4 kap. 4 §,
3. ett försäkringsföretag, ett tjänstepensionsföretag, ett  värdepappersföretag, Svenska skeppshypotekskassan eller en  pantbank enligt pantbankslagen (1995:1000), i den utsträckning  det är tillåtet enligt den för dem tillämpliga lagstiftningen,
4. ett företag som tillhandahåller finansiering i samband med  avsättning av tjänster som erbjuds eller varor som framställs  eller säljs av
a) företaget, eller
b) ett annat företag i samma koncern eller motsvarande  utländska företagsgrupp, förutsatt att
- koncernen eller företagsgruppen inte har som huvudsakligt  ändamål att driva finansiell verksamhet, och
- företaget som tillhandahåller finansieringen lånar upp medel  från allmänheten bara genom att ge ut sådana överlåtbara  värdepapper som avses i punkt 2 i definitionen i 1 kap. 4 §  lagen (2007:528) om värdepappersmarknaden med en löptid på  minst ett år,
5. ett aktiebolag eller en ekonomisk förening om
a) verksamheten består i att vid enstaka tillfällen förvärva  fordringar, och
b) medel för verksamheten inte löpande anskaffas från  allmänheten,
6. ett företag som bara finansierar andra företag i samma  koncern eller motsvarande utländska företagsgrupp, förutsatt  att koncernen eller företagsgruppen inte har som huvudsakligt  ändamål att driva finansiell verksamhet.
Undantagen enligt första stycket 5 för rörelse som drivs av  aktiebolag eller ekonomisk förening gäller även för sådan  rörelse som drivs av motsvarande utländska företag.
Tillstånd att driva finansieringsrörelse behövs inte heller  för tillhandahållande av betaltjänster enligt lagen (2010:751)  om betaltjänster.
Lag (2020:1025)
.
3 kap. Tillstånd för svenska företag
Förutsättningar för tillstånd
1 §
Tillstånd att driva bankrörelse får ges för svenska  aktiebolag, ekonomiska föreningar och sparbanker.
Tillstånd att driva finansieringsrörelse får ges för svenska  aktiebolag och ekonomiska föreningar.
Bestämmelser om förutsättningar för utländska företag att  driva bankrörelse eller finansieringsrörelse i Sverige finns i 
4 kap.
Lag (2020:671)
.
2 §
Ett svenskt företag ska ges tillstånd att driva  bankrörelse eller finansieringsrörelse, om
1. bolagsordningen, stadgarna eller reglementet stämmer  överens med denna lag och andra författningar och i övrigt  innehåller de särskilda bestämmelser som behövs med hänsyn  till omfattningen och arten av den planerade verksamheten,
2. det finns skäl att anta att den planerade rörelsen kommer  att drivas enligt bestämmelserna i denna lag och andra  författningar som reglerar företagets verksamhet,
3. den som har eller kan förväntas komma att få ett  kvalificerat innehav i företaget bedöms lämplig att utöva ett  väsentligt inflytande över ledningen av ett kreditinstitut,
4. den som ska ingå i styrelsen för företaget eller vara  verkställande direktör i det, eller vara ersättare för någon  av dem, har tillräcklig insikt och erfarenhet för att delta i  ledningen av ett kreditinstitut och även i övrigt är lämplig  för en sådan uppgift, och
5. styrelsen i sin helhet har tillräckliga kunskaper och  erfarenheter för att leda företaget.
Vid bedömningen enligt första stycket 3 av om en innehavare är  lämplig ska dennes anseende och kapitalstyrka beaktas. Det ska  också beaktas om det finns skäl att anta att
1. innehavaren kommer att motverka att kreditinstitutets  verksamhet drivs på ett sätt som är förenligt med kraven i  denna lag och andra författningar som reglerar företagets  verksamhet, eller
2. innehavet har samband med eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om den som kommer att ha ett kvalificerat innehav i företaget  är ett finansiellt holdingföretag eller ett blandat  finansiellt holdingföretag, ska det vid bedömningen av  innehavarens anseende särskilt beaktas om dess ledning  uppfyller de krav som ställs på ledningen i ett sådant företag  enligt 3 kap. 5 § lagen (2014:968) om särskild tillsyn över  kreditinstitut och värdepappersbolag respektive 5 kap. 16 §  lagen (2006:531) om särskild tillsyn över finansiella  konglomerat.
Om företaget har eller kan förväntas komma att få nära  förbindelser med någon annan, får tillstånd ges bara om  förbindelserna inte hindrar en effektiv tillsyn av företaget.
Lag (2022:674)
.
Godkännande av bolagsordning m.m.
3 §
Bolagsordning, stadgar eller reglemente för ett företag skall godkännas i samband med att det får tillstånd att driva bank- eller finansieringsrörelse.
4 §
Ett kreditinstitut som har beslutat att ändra sin bolagsordning, sina stadgar eller sitt reglemente, skall ansöka om godkännande av ändringen. Ändringen skall godkännas om bolagsordningen, stadgarna eller reglementet överensstämmer med denna lag och andra författningar samt i övrigt innehåller de särskilda bestämmelser som behövs med hänsyn till omfattningen och arten av institutets verksamhet.
Ett beslut om ändring av bolagsordning, stadgar eller reglemente får inte registreras innan det har godkänts.
Startkapital m.m.
5 §
Ett bankaktiebolag skall när rörelsen påbörjas ha ett startkapital som vid tidpunkten för beslut om tillstånd motsvarar minst fem miljoner euro.
6 §
En sparbank skall när rörelsen påbörjas ha ett startkapital som vid tidpunkten för beslut om tillstånd motsvarar minst en miljon euro.
7 §
En medlemsbank och ett kreditmarknadsföretag skall när rörelsen påbörjas ha ett startkapital som vid tidpunkten för beslut om tillstånd motsvarar minst fem miljoner euro.
Om balansomslutningen i den planerade rörelsen kan beräknas uppgå till högst etthundra miljoner kronor eller, om institutet kommer att ha sin redovisning i euro, tolv miljoner euro, får institutet i samband med prövning av en ansökan om tillstånd medges att ha ett lägre startkapital än det som anges i första stycket, dock lägst motsvarande en miljon euro.
I 9 kap. 2 § finns bestämmelser om storleken på institutets kapitalbas för det fall att balansomslutningen under rörelsens gång överstiger etthundra miljoner kronor eller, om institutet har sin redovisning i euro, tolv miljoner euro.
Lag (2004:444)
.
Prövningen av ansökan
8 §
En ansökan om tillstånd att driva bankrörelse eller finansieringsrörelse, liksom frågor om godkännande av bolagsordning, stadgar eller reglemente enligt 3 eller 4 §
och om medgivande enligt 7 § andra stycket, prövas av Finansinspektionen.
Lag (2013:455)
.
8 a §
Finansinspektionen ska innan den beslutar om tillstånd samråda med motsvarande utländska tillsynsmyndighet i ett annat land inom EES, om företaget
1. är eller kan förväntas bli dotterföretag till ett utländskt kreditinstitut, ett försäkringsföretag eller ett värdepappersföretag med auktorisation i det landet,
2. är eller kan förväntas bli dotterföretag till moderföretaget till ett utländskt kreditinstitut, ett företag för elektroniska pengar, ett försäkringsföretag eller ett värdepappersföretag med auktorisation i det landet, eller
3. kontrolleras eller kan förväntas komma att kontrolleras av samma fysiska eller juridiska personer som har ägarkontroll över ett utländskt kreditinstitut, ett företag för elektroniska pengar, ett försäkringsföretag eller ett värdepappersföretag med auktorisation i det landet.
Lag (2013:455)
.
Ansökan om tillstånd
9 §
Ett aktiebolag och en ekonomisk förening får ansöka  om tillstånd innan företaget registrerats i aktiebolags-,  europabolags-, förenings- eller europakooperativsregistret.
Om ett aktiebolag har ansökt om tillstånd inom sex månader  från stiftelseurkundens undertecknande, räknas den tid som  anges i 2 kap. 22 § aktiebolagslagen (2005:551) från  tillståndsbeslutet. Om en ekonomisk förening har ansökt om  tillstånd inom sex månader från det att föreningen bildades,  räknas den tid som anges i 2 kap. 2 § första stycket lagen 
(2018:672) om ekonomiska föreningar från  tillståndsbeslutet.
Lag (2018:725)
.
4 kap. Utländska företags verksamhet i Sverige
Kreditinstitut hemmahörande inom EES
1 §
Ett utländskt kreditinstitut som hör hemma inom EES och där driver finansieringsrörelse får börja driva sådan verksamhet som anges i 7 kap. 1 § andra stycket genom filial i Sverige, två månader efter det att Finansinspektionen från en behörig myndighet i institutets hemland har tagit emot en underrättelse som innehåller
1. en plan för den avsedda verksamheten här i landet med uppgift om bland annat filialens organisation,
2. uppgift om filialens adress och ansvariga ledning, samt
3. uppgift om kreditinstitutets kapitalbas och kapitaltäckningsgrad.
Finansinspektionen får medge att verksamheten påbörjas tidigare än vad som anges i första stycket. Om det behövs skall Finansinspektionen, innan det utländska kreditinstitutet börjar driva verksamhet från filialen, upplysa institutet om de bestämmelser som gäller för verksamheten här i landet.
2 §
Ett utländskt kreditinstitut som avses i 1 § får erbjuda och tillhandahålla sådana tjänster som anges i 7 kap. 1 § andra stycket i Sverige utan att inrätta filial här, så snart Finansinspektionen från en behörig myndighet i institutets hemland har tagit emot en underrättelse som anger vilka tjänster institutet avser att tillhandahålla i Sverige.
3 §
Vad som sägs i 1 och 2 §§ om ett utländskt kreditinstitut gäller även ett finansiellt institut som hör hemma inom EES och dess dotterföretag, om det finansiella institutet är dotterföretag till ett sådant utländskt kreditinstitut som avses i 1 § eller ägs gemensamt av två eller flera sådana utländska kreditinstitut och uppfyller samtliga följande villkor.
1. Det eller de utländska kreditinstitut som äger det finansiella institutet (ägande kreditinstitut) skall vara auktoriserade som kreditinstitut i det EES-land vars lag gäller för det finansiella institutet.
2. Den ifrågavarande verksamheten skall drivas i det EES-land vars lag gäller för det finansiella institutet.
3. Ägande kreditinstitut skall inneha minst 90 procent av samtliga röster i det finansiella institutet.
4. Ägande kreditinstitut skall tillgodose behöriga myndigheters krav på sund förvaltning av det finansiella institutet och skall ha utfäst sig att, med samtycke av hemlandets behöriga myndigheter, solidariskt svara för de åtaganden som det finansiella institutet har gjort.
5. Det finansiella institutet skall omfattas, särskilt med avseende på verksamheten i fråga, av den gruppbaserade tillsyn som ägande kreditinstitut är föremål för.
Att villkoren i första stycket är uppfyllda skall framgå av de underrättelser som avses i 1 och 2 §§.
En sådan underrättelse som avses i 1 § skall beträffande sådana företag som avses i första stycket innehålla uppgift även om den konsoliderade kapitaltäckningsgraden för ägande kreditinstitut eller dess moderföretag.
Övriga utländska kreditinstitut
4 §
Ett annat utländskt kreditinstitut än ett sådant som  avses i 1 § får ges tillstånd att driva bankrörelse eller  finansieringsrörelse från filial i Sverige. Tillstånd ska ges  om
1. institutet står under betryggande tillsyn av en behörig  myndighet i hemlandet och den myndigheten har medgett att  företaget etablerar sig i Sverige,
2. det finns skäl att anta att den planerade verksamheten  kommer att drivas på ett sätt som är förenligt med 3 kap. 
2-7 §§, och
3. insättningar hos filialen omfattas av garanti enligt lagen 
(1995:1571) om insättningsgaranti eller av en utländsk  garanti som
a) omfattar insättningar som anges i 2 § lagen om  insättningsgaranti och
b) åtminstone motsvarar garantin enligt 4 och 4 c §§ lagen om  insättningsgaranti.
Lag (2016:626)
.
5 §
Ansökan om tillstånd till filialetablering enligt 4 §
prövas av Finansinspektionen.
Lag (2013:455)
.
6 §
Ett kreditinstitut hemmahörande utanför EES får efter anmälan till Finansinspektionen driva verksamhet som huvudsakligen avser representation och förmedling av bank- och finansieringstjänster från kontor eller annat fast driftställe
(representationskontor) i Sverige.
Tillåten verksamhet
7 §
Ett utländskt kreditinstitut som driver rörelse med stöd av 1, 2 eller 4 § får här driva bara sådan verksamhet som omfattas av institutets verksamhetstillstånd i hemlandet.
Ett utländskt företag som avses i 3 § får här driva bara sådan verksamhet som är tillåten enligt företagets bolagsordning eller stadgar och bara i den utsträckning det eller de utländska kreditinstitut som äger företaget eller dess moderföretag skulle ha rätt enligt första stycket att driva sådan verksamhet.
I 4 kap. 2 § 2 och 3 lagen (2007:528) om värdepappersmarknaden finns bestämmelser om att verksamhet som avses i 2 kap. 1 §
samma lag under vissa förutsättningar får drivas av utländska kreditinstitut som driver verksamhet med stöd av 1 och 2 §§ och av finansiella institut och dotterföretag som driver verksamhet med stöd av 3 §.
Lag (2007:563)
.
5 kap. Svenska företags verksamhet utomlands
Filialverksamhet inom EES
1 §
Vill ett kreditinstitut som driver verksamhet som har till ändamål att ta emot återbetalningspliktiga medel från allmänheten och att lämna kredit, ställa garanti för kredit eller i finansieringssyfte förvärva fordringar eller upplåta lös egendom till nyttjande inrätta en filial inom EES för verksamhet som anges i 7 kap. 1 § andra stycket, skall institutet underrätta Finansinspektionen innan verksamheten påbörjas. Underrättelsen skall innehålla
1. information om institutets plan för filialverksamheten, med uppgift om filialens organisation, och
2. uppgift om i vilket land filialen skall inrättas samt om filialens adress och ansvariga ledning.
2 §
Finner Finansinspektionen i fall som avses i 1 § att det inte finns skäl att ifrågasätta institutets administrativa struktur eller finansiella situation, skall inspektionen inom tre månader från det att underrättelsen togs emot lämna över den till den behöriga myndigheten i det land där filialen skall inrättas. Inspektionen skall samtidigt lämna uppgift om storleken av institutets kapitalbas och kapitaltäckningsgrad.
Finansinspektionen skall underrätta kreditinstitutet när inspektionen lämnar över underrättelsen.
Om Finansinspektionen finner att det inte finns förutsättningar för att lämna över den underrättelse som avses i första stycket, skall inspektionen meddela beslut om det inom tre månader från det att underrättelsen togs emot.
3 §
Om ett kreditinstitut som avses i 1 § skall ändra något av de förhållanden som angetts i institutets underrättelse till Finansinspektionen efter det att filialen har inrättats, skall institutet skriftligen underrätta inspektionen minst en månad innan ändringen genomförs.
Om Finansinspektionen finner att ändringen inte får göras, skall inspektionen meddela beslut om det inom en månad från det att underrättelsen kom in till inspektionen. Den behöriga myndigheten i det andra landet skall genast underrättas om beslutet.
Gränsöverskridande verksamhet inom EES
4 §
Vill ett kreditinstitut som avses i 1 § erbjuda och tillhandahålla sådana tjänster som anges i 7 kap. 1 § andra stycket inom EES utan att inrätta filial där, skall institutet underrätta Finansinspektionen innan verksamheten påbörjas.
Underrättelsen skall innehålla uppgift om i vilket land verksamheten skall drivas och vilka tjänster som skall erbjudas.
Finansinspektionen skall inom en månad från det att underrättelsen togs emot lämna över den till den behöriga myndigheten i det land där verksamheten skall drivas.
Övriga fall av filialverksamhet utomlands
5 §
I andra fall än som avses i 1 § skall ett kreditinstitut som planerar att inrätta en filial utomlands ansöka om tillstånd hos Finansinspektionen. Ett sådant tillstånd skall ges om det finns skäl att anta att den planerade rörelsen kommer att drivas enligt bestämmelserna i denna lag och andra författningar som reglerar institutets verksamhet.
6 kap. Övergripande bestämmelser om ett kreditinstituts rörelse
Soliditet och likviditet
1 §
Ett kreditinstituts rörelse skall drivas på ett sådant sätt att institutets förmåga att fullgöra sina förpliktelser inte äventyras.
Riskhantering
2 §
Ett kreditinstitut ska identifiera, mäta, styra, internt  rapportera och ha kontroll över de risker som dess rörelse är  förknippad med. Institutet ska se till att det har en  tillfredsställande intern kontroll. Det ska också upprätta en  återhämtningsplan eller koncernåterhämtningsplan enligt 
6 a kap.
Ett kreditinstitut ska särskilt se till att dess kreditrisker,  marknadsrisker, operativa risker och andra risker sammantagna  inte medför att institutets förmåga att fullgöra sina  förpliktelser äventyras. För att uppfylla detta krav ska det  åtminstone ha metoder som gör det möjligt att fortlöpande  värdera och upprätthålla ett kapital som till belopp, slag och  fördelning är tillräckligt för att täcka arten och nivån på de  risker som det är eller kan komma att bli exponerat för.  Institutet ska utvärdera dessa metoder för att säkerställa att  de är heltäckande.
Ett kreditinstitut ska på grundval av de metoder som avses i  andra stycket fastställa tillräckliga kapitalbasnivåer.
Lag (2020:1209)
.
Nätverks- och informationssystem
2 a §
Ett kreditinstituts nätverks- och informationssystem ska  uppfylla kraven i Europaparlamentets och rådets förordning 
(EU) 2022/2554 av den 14 december 2022 om digital operativ  motståndskraft för finanssektorn och om ändring av  förordningarna (EG) nr 1060/2009, (EU) nr 648/2012, (EU) nr 
600/2014, (EU) nr 909/2014 och (EU) 2016/1011.
Lag (2024:1284)
.
2 b §
Ett kreditinstitut ska tillhandahålla ändamålsenliga  rapporteringssystem för anställda som vill göra anmälningar om  misstänkta överträdelser av bestämmelser som gäller för  kreditinstitutets verksamhet.
Lag (2024:1284)
.
2 c §
En anställd hos ett kreditinstitut som har gjort en  anmälan till Finansinspektionen eller Europeiska värdepappers-  och marknadsmyndigheten om misstänkta överträdelser av  bestämmelser som gäller för verksamheten får inte göras  ansvarig för att ha åsidosatt någon tystnadsplikt, om  anmälaren hade anledning att anta att en överträdelse hade  skett.
Detsamma gäller om en anställd har gjort en anmälan via det  rapporteringssystem som avses i 2 b §.
Lag (2024:1284)
.
Genomlysning
3 §
Ett kreditinstituts rörelse skall organiseras och drivas på ett sådant sätt att institutets struktur, förbindelser med andra företag och ställning kan överblickas.
Lag (2006:1387)
.
System för uppgifter om insättare och deras insättningar
3 a §
Ett kreditinstituts system för hantering av uppgifter om insättare och deras insättningar ska vara sådana att kreditinstitutet utan dröjsmål kan sammanställa en fullständig och tillförlitlig förteckning över institutets samtliga insättare och deras respektive insättningar.
Lag (2011:830)
.
Amorteringskrav
3 b §
Kreditinstitut som till enskilda personer lämnar  krediter som är förenade med panträtt i fast egendom,  tomträtt eller bostadsrätt eller liknande rätt, eller som är  förenade med motsvarande rätt i byggnad som inte hör till  fastighet, ska tillämpa återbetalningsvillkor som är  förenliga med en sund amorteringskultur och motverkar alltför  hög skuldsättning hos hushållen.
Lag (2016:346)
.
Finansiella obalanser på kreditmarknaden
3 c §
Ett kreditinstituts rörelse ska, utöver vad som i  övrigt följer av denna lag och andra författningar som  reglerar verksamheten, drivas på ett sådant sätt att  institutet inte bidrar till finansiella obalanser på  kreditmarknaden.
Lag (2017:1342)
.
Erkännande av utländska krav
3 d §
Krav som ställs upp i en offentlig reglering i ett  annat land inom EES och som motsvarar kravet i 3 b eller 3 c 
§ får erkännas i Sverige. När ett sådant krav har erkänts  gäller det för den verksamhet som ett svenskt kreditinstitut  driver i det landet.
Lag (2017:1342)
.
Sundhet
4 §
Ett kreditinstituts rörelse skall även i andra avseenden än som sägs i 1-3 §§ drivas på ett sätt som är sunt.
Proportionalitet
4 a §
Bestämmelserna i 1-3 §§ skall tillämpas i proportion till arten och omfattningen av kreditinstitutets verksamheter och till deras komplexitetsgrad.
Lag (2006:1387)
.
Styrelsens ansvar
4 b §
Styrelsen i ett kreditinstitut ansvarar för att kraven i 1-3 §§ uppfylls.
Lag (2006:1387)
.
Rörlig ersättning
4 c §
Den rörliga ersättningen till en anställd vars funktion eller totala ersättningsnivå innebär att han eller hon kan ha en väsentlig inverkan på ett kreditinstituts riskprofil får inte vara större än den fasta ersättningen.
Lag (2014:982)
.
Riktlinjer och instruktioner
5 §
Styrelsen i ett kreditinstitut skall se till att det finns skriftliga interna riktlinjer och instruktioner i den omfattning som behövs för att uppfylla kraven i 1-3 och 4 a §§
och för att i övrigt styra rörelsen. Dessa riktlinjer och instruktioner skall utvärderas och ses över regelbundet.
Lag (2006:1387)
.
Huvudkontor i Sverige
6 §
Varje kreditinstitut skall ha sitt huvudkontor i Sverige.
Uppdragsavtal
7 §
Om ett kreditinstitut vill uppdra åt någon annan att  utföra någon av de tjänster som avses i 7 kap. 1 §, ska  institutet anmäla detta till Finansinspektionen och ge in  uppdragsavtalet. Ett sådant uppdrag får ges om
1. institutet svarar för den anförtrodda verksamheten mot  kunden,
2. verksamheten drivs av uppdragstagaren under kontrollerade  och säkerhetsmässigt betryggande former, och
3. uppdraget inte har sådan omfattning att institutet inte  kan uppfylla de skyldigheter som följer av denna lag eller  andra författningar som reglerar institutets verksamhet.
Första stycket gäller inte uppdrag åt någon annan att driva  värdepappersrörelse. I fråga om värdepappersrörelse gäller i  stället 8 kap. 22 § lagen (2007:528) om  värdepappersmarknaden.
Lag (2017:691)
.
6 a kap. Återhämtningsplaner
Upprättande av en återhämtningsplan
1 §
Ett kreditinstitut ska upprätta en återhämtningsplan och  vid behov uppdatera den.
Kreditinstitutets styrelse ska godkänna återhämtningsplanen.  Den ska därefter, vid den tidpunkt Finansinspektionen  bestämmer, lämnas in till inspektionen.
Ett kreditinstitut som är föremål för gruppbaserad tillsyn  tillsammans med andra koncernföretag inom EES omfattas inte  av skyldigheten enligt första och andra styckena.
Lag (2015:1029)
.
Upprättande av en koncernåterhämtningsplan
2 §
Ett kreditinstitut som ingår i en koncern som står under  gruppbaserad tillsyn ska omfattas av en  koncernåterhämtningsplan som ska upprättas och uppdateras av  moderföretaget inom EES. Ett sådant kreditinstitut ska  upprätta en individuell återhämtningsplan om  Finansinspektionen beslutar det. Om kreditinstitutet ingår i  en gränsöverskridande koncern, ska ett sådant beslut fattas  enligt 8 eller 9 §.
En koncernåterhämtningsplan ska identifiera åtgärder som kan  bli nödvändiga att vidta på nivån för moderföretaget inom EES  och i ett enskilt dotterföretag som omfattas av den  gruppbaserade tillsynen.
Moderföretagets styrelse ska godkänna planen. Den ska  därefter, vid den tidpunkt Finansinspektionen bestämmer, ges  in till inspektionen. För en gränsöverskridande koncern ska  den i stället ges in till den samordnande  tillsynsmyndigheten. Om Finansinspektionen är den samordnande  tillsynsmyndigheten, ska inspektionen överlämna planen till  berörda behöriga myndigheter och resolutionsmyndigheter.
Om ett moderföretag har åsidosatt sina skyldigheter enligt  denna paragraf, ska Finansinspektionen ingripa enligt 15 kap.
Lag (2015:1029)
.
Krav på en återhämtningsplan
3 §
Av innehållet i en återhämtningsplan och en  koncernåterhämtningsplan ska det framgå att
1. de åtgärder som identifieras rimligen kan förväntas leda  till att kreditinstitutet eller koncernen kan bevara eller  återställa sin finansiella ställning och livskraft, och
2. planen och de åtgärder som identifieras i den rimligen kan  förväntas bli genomförda snabbt och effektivt vid finansiell  stress och utan att leda till en allvarlig störning i det  finansiella systemet.
En återhämtningsplan och en koncernåterhämtningsplan ska  innehålla de ytterligare uppgifter som framgår av  föreskrifter som meddelats med stöd av 16 kap. 1 § 7 eller  tekniska standarder beslutade av Europeiska kommissionen  enligt artikel 5.10 i krishanteringsdirektivet.
De åtgärder som identifieras i en återhämtningsplan och en  koncernåterhämtningsplan får inte leda till att det uppkommer  väsentliga hinder mot att rekonstruera eller avveckla ett  kreditinstitut eller, i förekommande fall, ett annat  koncernföretag som omfattas av planen.
Lag (2018:1791)
.
Väsentliga brister eller hinder i en plan
4 §
Finansinspektionen ska granska en återhämtningsplan för  att bedöma om den uppfyller kraven i 3 §. Granskningen ska  göras efter samråd med behöriga myndigheter i de länder inom  EES där det finns en betydande filial.
Riksgäldskontoret ska ges tillfälle att granska planen i  syfte att identifiera eventuella åtgärder i planen som skulle  kunna inverka negativt på kreditinstitutets möjlighet till  resolution och lämna rekommendationer till  Finansinspektionen.
Hur granskningen av en koncernåterhämtningsplan för en  gränsöverskridande koncern ska gå till framgår av 8-11 §§.  Bestämmelserna i 5-7 §§ om kreditinstitut gäller även för  moderföretag inom EES som inte är kreditinstitut, om  granskningen avser en koncernåterhämtningsplan.
Lag (2015:1029)
.
5 §
Finansinspektionen ska underrätta kreditinstitutet om  utfallet av granskningen.
Om Finansinspektionen finner väsentliga brister i en  återhämtningsplan eller väsentliga hinder mot att genomföra  åtgärderna i återhämtningsplanen, ska inspektionen underrätta  kreditinstitutet om vilka väsentliga brister eller hinder  myndigheten identifierar och ge institutet tillfälle att  yttra sig över bedömningen. Om kreditinstitutets yttrande  inte leder till att inspektionen ändrar sin bedömning, ska  inspektionen förelägga institutet att inom två månader lämna  in en ändrad plan som åtgärdar de brister eller hinder som  inspektionen identifierat. På kreditinstitutets begäran får  inspektionen besluta att förlänga denna tid med ytterligare  en månad.
Lag (2015:1029)
.
6 §
Om ett kreditinstitut inte följer inspektionens  föreläggande eller om de ändringar som kreditinstitutet gjort  inte undanröjer de väsentliga bristerna eller hindren, ska  Finansinspektionen
1. förelägga kreditinstitutet att göra konkreta ändringar i  återhämtningsplanen för att undanröja de väsentliga bristerna  eller hindren, eller
2. om sådana ändringar inte på ett adekvat sätt kan åtgärda  bristerna eller hindren, förelägga institutet att identifiera  vilka ändringar av sin affärsverksamhet som institutet kan  göra för att undanröja de väsentliga bristerna eller  hindren.
Lag (2015:1029)
.
7 §
Om Finansinspektionen efter ett föreläggande enligt 6 §  bedömer att det inte längre finns väsentliga brister i en  återhämtningsplan eller väsentliga hinder mot att genomföra  planen, ska inspektionen underrätta kreditinstitutet om  detta.
Om det trots ett föreläggande enligt 6 § fortfarande finns  väsentliga brister i en återhämtningsplan eller väsentliga  hinder mot att genomföra planen, får Finansinspektionen  förelägga kreditinstitutet att
1. reducera riskprofilen i institutet, även  likviditetsrisken,
2. möjliggöra kapitaliseringsåtgärder i rätt tid,
3. se över institutets strategi och struktur,
4. vidta ändringar i finansieringsstrategin för att förstärka motståndskraften i kärnaffärsområdena och de kritiska  verksamheterna, eller
5. vidta förändringar i institutets styrningsstruktur.
Vid bedömningen av vilka åtgärder som är nödvändiga och  proportionerliga ska hänsyn tas till hur allvarliga bristerna  och hindren är och den effekt som åtgärderna skulle ha på  kreditinstitutets affärsverksamhet.
Lag (2015:1029)
.
Avvikelse från en plan
7 a §
Om det är lämpligt med hänsyn till omständigheterna,  får ett kreditinstitut eller moderföretag inom EES avvika  från en återhämtningsplan eller en koncernåterhämtningsplan  genom att
- vidta en åtgärd före den tidpunkt då åtgärden ska vidtas  enligt planen, eller
- avstå från åtgärden.
Om ett kreditinstitut eller moderföretag inom EES gör en  sådan avvikelse från en plan, ska institutets eller  moderföretagets styrelse godkänna avvikelsen.  Finansinspektionen ska utan dröjsmål skriftligen underrättas  om att en avvikelse från en plan görs.
Om ett moderföretag inom EES har åsidosatt sina skyldigheter  enligt denna paragraf, ska Finansinspektionen ingripa enligt 
15 kap.
Lag (2018:1397)
.
Överenskommelser om en koncernåterhämtningsplan för en  gränsöverskridande koncern
8 §
När Finansinspektionen är den samordnande  tillsynsmyndigheten, ska inspektionen se till att samråd sker  med sådana behöriga myndigheter som avses i artikel 116 i  kapitaltäckningsdirektivet och de myndigheter som ansvarar  för betydande filialer.
Inom fyra månader från det att Finansinspektionen eller en  annan samordnande tillsynsmyndighet för en gränsöverskridande  koncern har överlämnat en koncernåterhämtningsplan till de  myndigheter som anges i 2 § tredje stycket, ska inspektionen  försöka komma överens med behöriga myndigheter som ingår i  tillsynskollegiet för koncernen om
1. granskningen och bedömningen av  koncernåterhämtningsplanen,
2. huruvida en återhämtningsplan ska upprättas för ett  individuellt kreditinstitut eller ett utländskt  kreditinstitut som ingår i koncernen, och
3. tillämpningen av åtgärder som avses i artikel 6.5 och 6.6  i krishanteringsdirektivet för att komma till rätta med  väsentliga brister i planen eller väsentliga hinder mot att  genomföra den.
Om myndigheterna kommer överens, ska Finansinspektionen i  enlighet med överenskommelsen fatta de beslut som behövs.
Lag (2015:1029)
.
9 §
Om en överenskommelse enligt 8 § inte har träffats inom  fyra månader, ska Finansinspektionen i egenskap av  samordnande myndighet fatta beslut om
1. granskningen och bedömningen av  koncernåterhämtningsplanen,
2. huruvida en återhämtningsplan ska upprättas för ett  individuellt kreditinstitut i koncernen som står under  inspektionens tillsyn, och
3. åtgärder som moderföretaget inom EES eller ett  kreditinstitut som står under inspektionens tillsyn ska vidta  för att komma till rätta med väsentliga brister i planen  eller väsentliga hinder mot att genomföra den.
Om Finansinspektionen inte är samordnande myndighet, ska  inspektionen fatta beslut enligt första stycket 2 och 3 i  fråga om kreditinstitut i koncernen som står under  inspektionens tillsyn.
När Finansinspektionen fattar beslut om  koncernåterhämtningsplanen enligt första stycket 1 och 3, ska  inspektionen beakta synpunkter och reservationer från de  övriga behöriga myndigheterna.
Lag (2015:1029)
.
10 §
Om någon eller några av de behöriga myndigheterna, inom  fyra månader från det att Finansinspektionen eller en annan  samordnande tillsynsmyndighet har överlämnat  återhämtningsplanen enligt 8 § första stycket, har hänskjutit  ärendet till Europeiska bankmyndigheten i enlighet med  artikel 19 i förordning (EU) nr 1093/2010 av den 24 november 
2010 om inrättande av en europeisk tillsynsmyndighet 
(Europeiska bankmyndigheten), om ändring av beslut nr 
716/2009/EG och om upphävande av kommissionens beslut 
2009/78/EG, i lydelsen enligt Europaparlamentets och rådets  förordning 806/2014/EU, ska inspektionen skjuta upp sitt  beslut enligt 9 § i en månad och invänta det beslut som  Europeiska bankmyndigheten kan komma att fatta enligt artikel 
19.3 i samma förordning. Finansinspektionen ska följa ett  beslut i saken från Europeiska bankmyndigheten. Om Europeiska  bankmyndigheten inte har fattat ett beslut inom en månad, får  inspektionen fatta beslut enligt 9 §.
Finansinspektionen får hänskjuta ett ärende till Europeiska  bankmyndigheten bara om det rör
1. bedömningen av koncernåterhämtningsplanen, eller
2. sådana åtgärder som anges i 7 § andra stycket 1, 2 eller 
4.
Finansinspektionen får inte hänskjuta ett ärende till  Europeiska bankmyndigheten enligt 13 kap. 6 b § efter det att  fyramånadersfristen har löpt ut eller en överenskommelse har  träffats.
Lag (2015:1029)
.
11 §
Ett beslut enligt 8 § som fattas av en utländsk  samordnande tillsynsmyndighet efter en överenskommelse med  behöriga myndigheter eller på grund av att de behöriga  myndigheterna inte har kommit överens inom de tidsfrister som  anges i 8 § gäller i Sverige.
Lag (2015:1029)
.
6 b kap. Avtal om koncerninternt finansiellt stöd
Definitioner
1 §
I detta kapitel betyder
1. finansiellt stöd: penninglån, utställande av garanti,  ställande av säkerhet eller en kombination av dessa  stödformer, och
2. koncerninternt finansiellt stöd: finansiellt stöd som  lämnas av ett företag till ett annat i samma koncern när det  mottagande företaget uppfyller förutsättningarna för  ingripande enligt 15 kap. 2 b §.
Lag (2015:1029)
.
Vilka som får ingå avtal om koncerninternt finansiellt stöd
2 §
Ett avtal om koncerninternt finansiellt stöd får ingås  mellan å ena sidan ett moderinstitut i ett EES-land, ett  moderinstitut inom EES, ett finansiellt holdingföretag, ett  blandat finansiellt holdingföretag eller ett holdingföretag  med blandad verksamhet som är etablerat inom EES, och å andra  sidan ett dotterföretag.
Ett företag som anges i första stycket och som uppfyller  förutsättningarna för ingripande enligt 15 kap. 2 b §, får  inte ingå ett avtal om koncerninternt finansiellt stöd.
Lag (2015:1029)
.
Myndighets godkännande av avtal om finansiellt stöd
3 §
Innan ett avtal om koncerninternt finansiellt stöd ingås,  ska en ansökan om godkännande av avtalet göras till  Finansinspektionen, om inspektionen är den samordnande  tillsynsmyndigheten för den koncern som avtalet gäller.
Finansinspektionen ska skyndsamt lämna information om ansökan  till de behöriga myndigheterna för varje part i avtalet.
Moderinstitutet inom EES ansvarar för att ansökan görs.
Lag (2015:1029)
.
4 §
Finansinspektionen ska godkänna ett avtal om  koncerninternt finansiellt stöd, om stödet
1. i betydande grad avhjälper de finansiella svårigheterna i  det företag som tar emot det,
2. syftar till att bevara eller återställa den finansiella  stabiliteten i koncernen som helhet eller i något av företagen  inom koncernen, och
3. inte äventyrar den finansiella stabiliteten i ett eller  flera länder inom EES, i synnerhet inte i det land där det  stödgivande företaget finns.
Dessutom ska följande krav vara uppfyllda med avseende på det  stödgivande företaget:
1. Det kan antas att ersättningen för stödet kommer att  betalas och, om det avser ett lån, även kapitalbeloppet  återbetalas. Om stödet ges i form av en garanti eller annan  slags säkerhet, tillämpas samma villkor på den skuld som  uppkommer ifall garantin eller säkerheten utlöses.
2. Det finansiella stödet ges på sådana villkor att det  stödgivande företagets intressen gynnas.
3. Likviditeten eller solvensen i det stödgivande företaget  äventyras inte till följd av tillhandahållandet av det  finansiella stödet.
4. Det stödgivande företaget uppfyller de krav som gäller  avseende kapitalbas och likviditet i  kapitaltäckningsdirektivet samt de övriga krav som gäller  enligt artikel 104a i samma direktiv vid tidpunkten för det  finansiella stödet.
5. Det stödgivande företaget uppfyller de krav som gäller för  stora exponeringar.
6. Det finansiella stödet leder inte till att de krav som  anges i 4 eller 5 inte uppfylls.
7. Möjligheten till resolution av det stödgivande företaget  äventyras inte till följd av det finansiella stödet.
Finansinspektionen får bevilja undantag från kraven i andra  stycket 4 och 5.
Lag (2020:1209)
.
5 §
Finansinspektionen ska överlämna varje avtal som  inspektionen godkänt, och ändringar av sådana avtal, till  Riksgäldskontoret.
Lag (2015:1029)
.
Avtalsparternas godkännande av avtal om finansiellt stöd
6 §
Innan beslut fattas om att ingå ett avtal om  koncerninternt finansiellt stöd, ska bolagsstämman eller  motsvarande organ i samtliga företag som är parter i avtalet  om koncerninternt finansiellt stöd godkänna avtalet.
Lag (2015:1029)
.
7 §
Ett beslut enligt 6 § ska innehålla ett bemyndigande för  styrelsen att besluta om att lämna eller ta emot  koncerninternt finansiellt stöd.
Lag (2015:1029)
.
8 §
Ett beslut av styrelsen i det stödgivande företaget om  att lämna koncerninternt finansiellt stöd ska innehålla  följande uppgifter:
1. de överväganden som gjorts,
2. för vilket ändamål stödet lämnas, och
3. hur stödet uppfyller de krav som anges i 4 §.
Lag (2015:1029)
.
9 §
Styrelsen i det stödmottagande företaget ska besluta om  mottagande av koncerninternt finansiellt stöd.
Lag (2015:1029)
.
10 §
Styrelsen i ett företag som är part till ett avtal om  koncerninternt finansiellt stöd ska årligen rapportera till  bolagsstämman eller motsvarande organ om vilka åtgärder som  vidtagits med anledning av det avtal om sådant stöd som  bolagsstämman eller motsvarande organ godkänt.
Lag (2015:1029)
.
Anmälan om givande av stöd
11 §
Innan något koncerninternt finansiellt stöd lämnas, ska  styrelsen i det stödgivande företaget göra en anmälan till  Finansinspektionen och Europeiska bankmyndigheten.
Om Finansinspektionen inte är behörig myndighet för det  stödmottagande företaget, ska styrelsen i det stödgivande  företaget även göra en anmälan enligt första stycket till den  behöriga myndigheten för det stödmottagande företaget.
Anmälan enligt första stycket ska även göras till den  samordnande myndigheten, om denna myndighet inte samtidigt är  behörig myndighet för det stödgivande eller för det  stödmottagande företaget.
Om det stödgivande företaget har åsidosatt sina skyldigheter  enligt denna paragraf, ska Finansinspektionen ingripa enligt 
15 kap.
Lag (2015:1029)
.
12 §
En anmälan enligt 11 § ska innehålla styrelsens beslut  enligt 8 § och en detaljerad beskrivning av det avtal om  koncerninternt finansiellt stöd som anmälan avser samt en  kopia av avtalet.
Lag (2015:1029)
.
13 §
Finansinspektionen ska fatta beslut om att förbjuda,  begränsa eller godkänna ett koncerninternt finansiellt stöd  enligt en anmälan enligt 11 §, om inspektionen är behörig  myndighet för det stödgivande företaget.
Lag (2015:1029)
.
14 §
Ett beslut av Finansinspektionen att godkänna, förbjuda  eller begränsa det finansiella stödet ska omedelbart anmälas  till den samordnande tillsynsmyndigheten, den behöriga  myndigheten för det stödmottagande företaget och Europeiska  bankmyndigheten.
Lag (2015:1029)
.
15 §
Om Finansinspektionen inom fem arbetsdagar räknat från  den dag då inspektionen tog emot en fullständig anmälan  enligt 11 § inte har fattat ett beslut enligt 13 §, får  stödet lämnas i enlighet med villkoren i det anmälda  avtalet.
Lag (2015:1029)
.
Offentliggörande av avtalet
16 §
Styrelsen i varje företag som ingått ett avtal om  koncerninternt finansiellt stöd ska offentliggöra att  företaget ingått ett sådant avtal och vilka som är parter i  avtalet. Styrelsen ska även offentliggöra en översiktlig  beskrivning av avtalsinnehållet.
Styrelsen ska minst en gång om året uppdatera den information  som offentliggörs.
Lag (2015:1029)
.
7 kap. Verksamhet och innehav av egendom
Finansiell verksamhet
1 §
Ett kreditinstitut får driva bara finansiell verksamhet  och verksamhet som har ett naturligt samband med den.
Ett kreditinstitut får i sin verksamhet, bland annat
1. låna upp medel, till exempel genom att ta emot inlåning  från allmänheten eller ge ut obligationer eller andra  jämförbara fordringsrätter,
2. lämna och förmedla kredit, till exempel i form av  konsumentkredit och kredit mot panträtt i fast egendom eller  fordringar,
3. medverka vid finansiering, till exempel genom att förvärva  fordringar och upplåta lös egendom till nyttjande (leasing),
4. tillhandahålla betaltjänster enligt lagen (2010:751) om  betaltjänster,
5. tillhandahålla betalningsmedel,
6. ikläda sig garantiförbindelser och göra liknande  åtaganden,
7. medverka vid värdepappersemissioner,
8. lämna ekonomisk rådgivning,
9. förvara värdepapper,
10. driva rembursverksamhet,
11. tillhandahålla värdefackstjänster,
12. driva valutahandel,
13. driva värdepappersrörelse under de förutsättningar som  föreskrivs i lagen (2007:528) om värdepappersmarknaden,
14. lämna kreditupplysning under de förutsättningar som  föreskrivs i kreditupplysningslagen (1973:1173), och
15. ge ut elektroniska pengar enligt lagen (2011:755) om  elektroniska pengar.
Lag (2017:691)
.
Innehav av egendom i allmänhet
2 §
Ett kreditinstitut får inneha bara
1. egendom som behövs för att driva sådan verksamhet som avses i 1 §,
2. egendom som förvärvats till skyddande av fordran enligt 3-8 §§, och
3. aktier och andelar med de begränsningar som anges i tillsynsförordningen.
Lag (2014:982)
.
Innehav av egendom för att skydda en fordran
3 §
För att skydda en fordran får ett kreditinstitut
1. på offentlig auktion, på en reglerad marknad eller en  motsvarande marknad utanför EES, på en handelsplattform  enligt 1 kap. 4 b § lagen (2007:528) om värdepappersmarknaden  eller vid exekutiv försäljning köpa egendom som är utmätt  eller utgör säkerhet för fordran, och
2. om det finns skäl att anta att institutet annars skulle  lida avsevärd förlust, som betalning för en fordran överta  egendom som utgör säkerhet för fordran eller annan egendom.
Lag (2017:691)
.
4 §
Vad som sägs i 3 § gäller inte egen aktie eller aktie i moderbolag. För förvärv av sådana aktier finns bestämmelser i 19 kap. aktiebolagslagen (2005:551). Vad som sägs i 3 § gäller inte heller bevis om andel eller tillskott till medlemsbank eller kreditmarknadsförening. I fråga om en sparbanks förvärv av bevis om tillskott till garantifond eller grundfond i sparbanken gäller bestämmelserna i 5 kap. 7 § första stycket sparbankslagen (1987:619).
Lag (2005:932)
.
5 §
I utbyte mot egendom som har köpts eller övertagits enligt 3 § får ett kreditinstitut förvärva aktier eller andelar i ett företag som bildats för att förvalta egendomen eller för att fortsätta en verksamhet som drivs med denna.
Har aktier eller andelar förvärvats enligt 3 § eller enligt första stycket, får kreditinstitutet förvärva ytterligare aktier eller andelar i samma företag om det finns en uppenbar risk för att institutet annars lider förlust.
Har aktier eller andelar i ett företag förvärvats enligt 3 §
eller enligt första eller andra stycket, får kreditinstitutet, om företaget överlåter sina tillgångar på ett annat företag, byta ut dessa aktier eller andelar mot aktier eller andelar i det andra företaget.
6 §
Den egendom som ett kreditinstitut har förvärvat enligt 3 eller 5 § skall avyttras när det är lämpligt med hänsyn till marknadsförhållandena. Egendomen skall dock avyttras senast när det kan göras utan förlust för institutet. Om egendomen inte har avyttrats inom tre år från förvärvet, får institutet fortsätta att inneha egendomen bara om Finansinspektionen ger tillstånd till det.
7 §
Förvärv av egendom för att skydda en fordran skall anmälas till Finansinspektionen.
8 §
Ett kreditinstitut skall till Finansinspektionen varje år lämna en särskild redovisning av egendom som förvärvats för att skydda en fordran.
Innehav av aktier och andelar
9 §
Har upphävts genom
lag (2014:982)
.
10 §
Har upphävts genom
lag (2014:982)
.
11 §
Har upphävts genom
lag (2014:982)
.
Tillstånd för förvärv av egendom i vissa fall
12 §
Ett kreditinstitut får bara efter tillstånd av Finansinspektionen förvärva egendom om institutets motprestation motsvarar mer än 25 procent av dess kapitalbas.
Tillstånd skall inhämtas före förvärvet.
Tillstånd skall ges om det inte kan antas att förvärvet leder till överträdelse av denna lag eller andra författningar.
8 kap. Hantering av krediter och övriga engagemang
Kreditprövning
1 §
Innan ett kreditinstitut beslutar att bevilja en kredit ska det pröva risken för att de förpliktelser som följer av kreditavtalet inte kan fullgöras. Institutet får bevilja en kredit bara om förpliktelserna på goda grunder kan förväntas bli fullgjorda.
Lag (2010:1853)
.
Beslutsunderlag
2 §
Ett kreditinstituts kreditprövning skall vara organiserad så att den som fattar beslut i ett ärende har tillräckligt beslutsunderlag för att bedöma risken med att bevilja krediten.
Dokumentation
3 §
Ett kreditinstituts kreditbeslut skall dokumenteras så att beslutsunderlaget redovisas och att kreditärendets hantering även i övrigt kan följas.
Kreditliknande engagemang
4 §
Vad som sägs i 1-3 §§ om kreditprövning, beslutsunderlag och dokumentation skall tillämpas även på kreditliknande engagemang.
Tillhandahållande av tjänster till en jävskrets
5 §
Ett kreditinstitut får inte ingå avtal om tjänster på  andra villkor än sådana som institutet normalt tillämpar  eller ingå andra avtal på villkor som inte är affärsmässigt  betingade med eller till förmån för
1. en styrelseledamot,
2. en person i ledande ställning som ensam eller i förening  med någon annan får avgöra kreditärenden som annars ska  avgöras av styrelsen,
3. en anställd som har en ledande ställning inom  institutet,
4. någon annan aktie- eller andelsägare än  staten med ett innehav som motsvarar minst tre procent av  hela kapitalet,
5. den som är make eller sambo till någon som avses i 1-4,  eller
6. en juridisk person i vilken någon som avses i 1-5 har ett  väsentligt ekonomiskt intresse i egenskap av delägare eller  medlem.
En medlemsbank får inte heller ingå sådana avtal som avses i  första stycket med eller till förmån för en lekmannarevisor i  banken.
Lag (2018:1397)
.
6 §
Institutets styrelse ska behandla ärenden som avses i 5 §.  Den ska vidare i en förteckning föra in uppgifter om de avtal  som har träffats. I fråga om en styrelseledamot eller den  verkställande direktören ska förteckningen också innehålla  uppgift om en kredit som har lämnats till
1. ett barn eller en förälder till en sådan person, och
2. en juridisk person i vilken styrelseledamoten eller den  verkställande direktören eller dennes make, sambo, barn eller  förälder
a) har ett kvalificerat innehav, eller
b) är styrelseledamot eller verkställande direktör.
Lag (2020:1209)
.
9 kap. Kapitalbasens storlek, motbok och omyndigas medel
1 §
Bestämmelser om kapitaltäckning och stora exponeringar finns i Europaparlamentets och rådets förordning (EU) nr 575/2013, lagen (2014:968) om särskild tillsyn över kreditinstitut och värdepappersbolag och lagen (2014:966) om kapitalbuffertar.
Lag (2014:982)
.
2 §
En medlemsbank eller ett kreditmarknadsföretag som enligt 3 kap. 7 § andra stycket har medgetts att påbörja sin rörelse med ett lägre startkapital än motsvarande fem miljoner euro får under rörelsens gång ha en kapitalbas som understiger det beloppet men som motsvarar minst
a) två miljoner euro om balansomslutningen överstiger etthundra men inte tvåhundra miljoner kronor eller, om institutet har sin redovisning i euro, tolv men inte tjugofyra miljoner euro,
b) tre miljoner euro om balansomslutningen överstiger tvåhundra men inte trehundra miljoner kronor eller, om institutet har sin redovisning i euro, tjugofyra men inte trettiosex miljoner euro,
c) fyra miljoner euro om balansomslutningen överstiger trehundra men inte fyrahundra miljoner kronor eller, om institutet har sin redovisning i euro, trettiosex men inte fyrtioåtta miljoner euro.
Om balansomslutningen överstiger fyrahundra miljoner kronor eller, om institutet har sin redovisning i euro, sextio miljoner euro, skall institutet ha en kapitalbas motsvarande minst fem miljoner euro.
Kapitalbasens storlek enligt första och andra styckena skall beräknas efter den kurs som gällde vid beslut om tillstånd enligt 3 kap.
3 §
Har upphävts genom
lag (2014:982)
.
Motbok
4 §
Motbok eller annat bevis, som en bank utfärdar om tillgodohavande på räkning, skall ställas till viss person och innehålla uppgift om att överlåtelse får ske bara till viss person och att överlåtelse bör anmälas hos banken.
Banken får inte träffa förbehåll om rätt för banken att åberopa betalning till någon annan än rätt innehavare av en motbok.
I fråga om efterlysning och dödande av förkommen motbok gäller särskilda bestämmelser.
Lag (2004:444)
.
Omyndigas medel
5 §
Om ett bevis som avses i 9 kap. 8 § andra stycket föräldrabalken har visats upp ska detta antecknas på ett sätt som gör förhållandet känt inom banken eller kreditmarknadsföretaget. Anteckning av motsvarande slag ska göras om inskränkningar i
1. föräldrars rätt att förfoga över insatta medel som följer av 13 kap. 8 § föräldrabalken eller av beslut som har fattats enligt 13 kap. 19 § föräldrabalken och
2. förmyndares, förvaltares och gode mäns rätt att förfoga över medel som följer av beslut som har fattats enligt 14 kap. 21 §
föräldrabalken.
Lag (2008:913)
.
10 kap. Särskilda associationsrättsliga bestämmelser för bankaktiebolag
1 §
För bankaktiebolag gäller föreskrifterna för aktiebolag i  allmänhet, om inte något annat följer av denna lag eller är  särskilt föreskrivet. Hänvisningar i aktiebolagslagen 
(2005:551) till bestämmelser i samma lag ska i de fall de  förekommer avse de bestämmelser i denna lag som gäller i  stället för eller utöver bestämmelserna i aktiebolagslagen.
I fråga om bankaktiebolag ska det som anges om Bolagsverket i  följande bestämmelser avse Finansinspektionen:
1. 8 kap. 9 och 30 §§ samt 37 § andra stycket  aktiebolagslagen,
2. 23 kap. 45 b § aktiebolagslagen,
3. 24 kap. 47 § aktiebolagslagen, och
4. 24 a kap. 24 § aktiebolagslagen.
Lag (2024:1284)
.
Aktiekapital
2 §
Ett bankaktiebolags aktiekapital skall bestämmas med hänsyn till den planerade rörelsens omfattning och art.
Lag (2005:932)
.
Teckning av aktier
3 §
Om teckning av aktier innebär att någon som inte har prövats enligt 3 kap. 2 § första stycket 3 samt andra och tredje styckena kommer att ha ett kvalificerat innehav i bankaktiebolaget, får bolaget inte bildas utan att en sådan prövning av aktietecknaren görs. Om denne vid den prövningen inte anses lämplig, får bolaget inte heller bildas.
Lag (2009:361)
.
Bolagsstämma
4 §
Utöver vad som föreskrivs om upplysningsplikt och insyn i 7 kap. 32 och 36 §§ aktiebolagslagen (2005:551) gäller att upplysningar får lämnas bara om det kan göras utan nämnvärd olägenhet för någon enskild person.
Bestämmelserna i 7 kap. 34 och 35 §§ aktiebolagslagen skall tillämpas också när styrelsen har funnit att en upplysning som har begärts enligt 7 kap. 32 § aktiebolagslagen inte kan lämnas till aktieägare utan nämnvärd olägenhet för någon enskild person.
Lag (2005:932)
.
Bolagets ledning
5 §
Ett bankaktiebolag skall ha en styrelse med minst tre ledamöter. Flertalet av ledamöterna skall vara personer som inte är anställda i banken eller i företag som ingår i en koncern där banken är moderbolag.
Lag (2005:932)
.
5 a §
Skyldigheten enligt 8 kap. 46 a § aktiebolagslagen
(2005:551) för styrelsen i ett publikt aktiebolag att årligen fastställa en skriftlig arbetsordning för sitt arbete gäller även för styrelsen i ett bankaktiebolag som är ett privat aktiebolag. Detsamma gäller skyldigheten enligt 8 kap. 46 b §
samma lag för styrelsen i ett publikt aktiebolag att i skriftliga instruktioner ange arbetsfördelningen mellan bolagsorganen.
Styrelsens ordförande ska bevaka att styrelsen fullgör de uppgifter som anges i denna paragraf.
Lag (2014:557)
.
6 §
I ett bankaktiebolag skall styrelsen utse en verkställande direktör. Bolagets verkställande direktör får inte vara ordförande i styrelsen.
Lag (2005:932)
.
7 §
Ett bemyndigande att företräda bolaget och att teckna dess firma enligt 8 kap. 37 § första stycket aktiebolagslagen
(2005:551) får bara lämnas till två eller flera personer i förening. Ingen annan inskränkning får registreras.
Lag (2005:932)
.
8 §
Bolagsstämmans ordförande skall innan styrelseval förrättas i ett bankaktiebolag lämna uppgift till stämman om vilka uppdrag den som valet gäller innehar i andra företag.
Lag (2005:932)
.
8 a §
Den som är ledamot i styrelsen för ett bankaktiebolag eller är dess verkställande direktör får utöver detta uppdrag ha det antal uppdrag som styrelseledamot eller verkställande direktör i andra företag som bedöms lämpligt med hänsyn till omständigheterna i det enskilda fallet samt till arten, omfattningen och komplexiteten hos bolagets verksamhet.
Om ett bankaktiebolag är betydande i fråga om storlek, intern organisation samt verksamhetens art, omfattning och komplexitet, får en styrelseledamot eller verkställande direktör endast inneha en av följande kombinationer av uppdrag:
1. ett uppdrag som verkställande direktör och två uppdrag som styrelseledamot, eller
2. fyra uppdrag som styrelseledamot.
Lag (2014:982)
.
8 b §
Vid tillämpningen av 8 a § andra stycket ska
1. uppdrag inom samma koncern eller i företag där bankaktiebolaget har ett kvalificerat innehav räknas som ett enda uppdrag, och
2. uppdrag i verksamheter och organisationer som inte huvudsakligen har ett kommersiellt syfte inte beaktas.
Om styrelseledamoten representerar svenska staten gäller inte 8 a § andra stycket.
En styrelseledamot eller verkställande direktör i ett bankaktiebolag som är betydande får, efter tillstånd av Finansinspektionen, ha ytterligare ett uppdrag som styrelseledamot utöver de som anges i 8 a § andra stycket 1 eller 2.
Lag (2014:982)
.
8 c §
Den som är styrelseledamot eller verkställande direktör i ett bankaktiebolag ska avsätta tillräckligt med tid för att kunna utföra sitt uppdrag.
Lag (2014:982)
.
8 d §
I fråga om revisionsutskott ska ett bankaktiebolag  anses som ett sådant aktiebolag som avses i 8 kap. 49 a §  aktiebolagslagen (2005:551).
Lag (2016:437)
.
Revision
9 §
Ett bankaktiebolag ska ha minst en revisor. Minst en revisor som bolagsstämman utsett ska vara auktoriserad revisor.
Om bolagsstämman inte har utsett en auktoriserad revisor, är bestämmelserna om Bolagsverkets förordnande av revisor i 9 kap. 25 och 27 §§ aktiebolagslagen (2005:551) tillämpliga.
Lag (2013:743)
.
9 a §
I fråga om uppdragstid för revisorn ska ett  bankaktiebolag anses som ett sådant aktiebolag som avses i 9  kap. 21 a § aktiebolagslagen (2005:551). Möjligheten enligt  den paragrafen att förlänga revisionsuppdraget till högst  tjugo eller tjugofyra år gäller dock inte uppdrag i ett  bankaktiebolag.
Lag (2016:437)
.
10 §
Utöver vad som föreskrivs om upplysningsplikt gentemot  bolagsstämman i 9 kap. 45 § samt 10 kap. 17 och 24 §§  aktiebolagslagen (2005:551) gäller att upplysningar får lämnas  bara om det kan göras utan nämnvärd olägenhet för någon  enskild person.
Lag (2020:991)
.
11 §
I 13 kap. 10 § finns bestämmelser om revisors och särskild granskares rapporteringsskyldighet till Finansinspektionen.
Lag (2005:932)
.
11 a §
I fråga om en domstols entledigande av revisorn ska  ett bankaktiebolag anses som ett sådant aktiebolag som avses  i 9 kap. 22 a § aktiebolagslagen (2005:551).
Lag (2016:437)
.
11 b §
Bestämmelser om revision av bankaktiebolag finns även  i Europaparlamentets och rådets förordning (EU) nr 537/2014  av den 16 april 2014 om särskilda krav avseende lagstadgad  revision av företag av allmänt intresse och om upphävande av  kommissionens beslut 2005/909/EG.
Lag (2016:437)
.
Egen aktie som säkerhet
12 §
Ett bankaktiebolag får ta emot egna aktier eller aktier i sitt moderbolag som pant, om dessa aktier utgör en mindre del av de aktier som lämnas som säkerhet för en kredit.
Lag (2005:932)
.
12 a §
Vid tillämpningen av 9 kap. 17 § och 10 kap. 10 §
aktiebolagslagen (2005:551) om jäv för revisor och lekmannarevisor skall bankaktiebolag anses som aktiebolag som avses i 9 kap. 13 eller 14 § samma lag.
Lag (2006:405)
.
Minskning av aktiekapitalet m.m.
13 §
Skall minskningsbeloppet användas helt eller delvis för ändamål som avses i 20 kap. 1 § första stycket 2 eller 3 aktiebolagslagen (2005:551), får bankaktiebolaget inte verkställa minskningsbeslutet utan tillstånd från allmän domstol.
Finansinspektionen får medge att minskning av aktiekapitalet får ske utan tillstånd från allmän domstol, om bankaktiebolaget samtidigt med minskningen vidtar åtgärder som medför att varken bolagets bundna egna kapital eller dess aktiekapital minskar till följd av beslutet om minskning.
Lag (2005:932)
.
14 §
I stället för bestämmelserna i 20 kap. 24-29 §§
aktiebolagslagen (2005:551) skall bestämmelserna i denna paragraf tillämpas.
Tillstånd enligt 13 § skall sökas senast två månader efter det att minskningsbeslutet har registrerats. Ett bevis om registreringen skall följa med ansökan.
Domstolen skall utan dröjsmål inhämta Finansinspektionens yttrande om och i så fall i vilken utsträckning minskningen kan komma att inverka på insättarnas rätt. Om domstolen med hänsyn till yttrandets innehåll finner att minskningen inte bör verkställas, skall ansökan genast avslås. I annat fall skall domstolen kalla bolagets borgenärer och förelägga dem som vill motsätta sig ansökan att senast en viss dag skriftligen anmäla detta hos domstolen. Domstolen skall dock inte kalla borgenärer, vilkas anspråk avser en fordran på lön, pension eller annan ersättning som omfattas av lönegaranti enligt lönegarantilagen (1992:497). I föreläggandet skall det anges att den som inte har gjort en anmälan enligt denna paragraf skall anses ha medgett ansökan. I kallelsen skall ett kortfattat sammandrag av inspektionens yttrande tas in.
Domstolen skall se till att kallelsen skyndsamt kungörs i Post-
och Inrikes Tidningar.
Tillstånd skall ges, om ingen av de borgenärer som har kallats motsätter sig ansökan eller om det visas att de borgenärer som har motsatt sig ansökan har fått full betalning eller har betryggande säkerhet för sina fordringar. Att en insättare motsätter sig ansökan utgör dock inte något hinder, om inspektionens yttrande ger grund för att ge tillstånd.
Lag (2005:932)
.
15 §
I stället för 20 kap. 30 § aktiebolagslagen (2005:551)
skall bestämmelserna i denna paragraf tillämpas.
Under tre år efter registreringen av ett beslut om minskning av aktiekapitalet för förlusttäckning får vinstutdelning inte beslutas utan tillstånd från allmän domstol. Tillstånd behövs dock inte om aktiekapitalet efter eller i samband med minskningsbeslutet har ökats med minst minskningsbeloppet. I fråga om domstolens tillstånd gäller 14 § i tillämpliga delar.
Lag (2005:932)
.
16 §
I stället för 20 kap. 35 § aktiebolagslagen (2005:551)  ska denna paragraf tillämpas.
Minskning av den bundna överkursfonden eller reservfonden får  ske för
1. täckning av förlust, om det inte finns fritt eget kapital  som motsvarar förlusten,
2. ökning av aktiekapitalet genom fondemission eller  nyemission av aktier, och
3. återbetalning till aktieägarna eller något annat ändamål,  om allmän domstol med tillämpning av 14 § ger tillstånd till  minskningen.
Lag (2020:991)
.
Lån från bolaget till aktieägare m.fl.
17 §
I stället för bestämmelserna i 21 kap. aktiebolagslagen
(2005:551) gäller bestämmelserna i denna paragraf och i 8 kap.
5 §.
Ett bankaktiebolag får ge förskott, lämna lån eller ställa säkerhet för lån i syfte att gäldenären skall förvärva aktier i bolaget eller överordnat bolag i samma koncern, bara om det därefter finns full täckning för det bundna egna kapitalet. Vid beräkningen av om det finns full täckning för det bundna egna kapitalet skall förskott och lån enligt första meningen behandlas som fordringar utan värde samt säkerheter enligt första meningen behandlas som bolagets skuld.
Även om det inte finns något hinder enligt andra stycket får förskott, lån eller säkerhet lämnas endast i den mån det framstår som försvarligt med hänsyn till
1. de krav som verksamhetens art, omfattning och risker ställer på storleken av det egna kapitalet, och
2. bolagets konsolideringsbehov, likviditet och ställning i övrigt.
Lag (2005:932)
.
Fusion
18 §
Ett bankaktiebolag får vara överlåtande bolag vid en fusion bara om ett annat bankaktiebolag eller en motsvarande juridisk person med hemvist i en annan stat inom EES än Sverige är övertagande bolag.
Lag (2009:711)
.
19 §
Vid fusion med ett bankaktiebolag tillämpas inte 23 kap. 
19-21, 22-24, 45, 45 a och 45 c-45 e §§ aktiebolagslagen 
(2005:551). I stället tillämpas 20-22 §§ i detta kapitel. I 24  och 25 §§ finns det särskilda bestämmelser om fusion genom  absorption av ett helägt dotterbolag.
Lag (2022:1649)
.
20 §
När fusionsplanen har blivit gällande i samtliga bolag,  ska såväl det eller de överlåtande bolagen som det övertagande  bolaget ansöka hos Finansinspektionen om tillstånd att  verkställa planen. Vid en gränsöverskridande fusion ska  ansökan göras av det eller de svenska bolag som deltar i  fusionen.
Vid fusion genom kombination ska bolagen dessutom ansöka om  tillstånd enligt 3 kap. 2 § och godkännande av bolagsordningen  enligt 3 kap. 3 § för det övertagande bolaget. Vid  gränsöverskridande fusion gäller detta bara om det övertagande  bolaget ska ha sin hemvist i Sverige.
En ansökan enligt första stycket ska ges in inom en månad  efter det att fusionsplanen har blivit gällande i samtliga  bolag. Om planen har registrerats enligt 23 kap. 14 § första  stycket aktiebolagslagen (2005:551), gäller dessutom att  ansökan ska ges in senast två år efter det att en uppgift om  att planen har registrerats har kungjorts enligt 27 kap. 3 §  samma lag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1649)
.
21 §
Vid behandlingen av en ansökan om tillstånd att verkställa en fusionsplan skall prövas att bolagens borgenärer tillförsäkras en betryggande säkerhet, om ett sådant skydd behövs med hänsyn till de fusionerande bolagens ekonomiska förhållanden och om borgenärerna inte redan har en sådan säkerhet.
Lag (2005:932)
.
22 §
Finansinspektionen ska avslå en ansökan enligt 20 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. fusionen har förbjudits enligt konkurrenslagen (2008:579)  eller enligt rådets förordning (EG) nr 139/2004 av den 20  januari 2004 om kontroll av företagskoncentrationer eller om  prövning av fusionen pågår enligt konkurrenslagen eller den  nämnda förordningen,
3. vid kombination, revisorsyttrandena enligt 23 kap. 11 §  aktiebolagslagen (2005:551) inte utvisar att de överlåtande  bolagens sammanlagda verkliga värde för det övertagande  bolaget uppgår till minst aktiekapitalet i detta,
4. bolagens borgenärer inte har tillförsäkrats en sådan  betryggande säkerhet som avses i 21 § eller de fusionerande  bolagens ekonomiska förhållanden i övrigt är sådana att  fusionen inte kan anses förenlig med insättares eller andra  fordringsägares intressen,
5. det är motiverat av hänsyn till allmänintresset,
6. det enligt 23 kap. 36 c § aktiebolagslagen finns hinder mot  att ett eller flera av de svenska bolagen deltar i en  gränsöverskridande fusion,
7. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
8. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan bifallas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får tillståndsfrågan förklaras vilande under högst sex  månader.
Lag (2022:1649)
.
23 §
I stället för det som föreskrivs i 23 kap. 25 § andra stycket aktiebolagslagen (2005:551) om tidpunkten för anmälan av fusionen för registrering ska anmälan göras senast två månader från det att Finansinspektionens tillstånd att verkställa fusionsplanen har vunnit laga kraft.
Lag (2013:455)
.
24 §
Fusion genom absorption av ett helägt dotterbolag får ske även om det i dotterbolaget finns egendom som bankaktiebolaget inte får förvärva enligt denna lag. Sådan egendom måste avyttras senast ett år från registreringen. Om det finns särskilda skäl, får Finansinspektionen förlänga denna frist.
Lag (2005:932)
.
25 §
Vid absorption av ett helägt dotterbolag tillämpas inte 
23 kap. 32 och 33 §§ aktiebolagslagen (2005:551). I stället  ska moderbolaget ansöka om tillstånd att verkställa  fusionsplanen hos Finansinspektionen. Ansökan ska ges in inom  en månad efter det att fusionsplanen har blivit gällande hos  moderbolaget. Om fusionsplanen har registrerats enligt 23 kap. 
30 § aktiebolagslagen, ska ansökan dessutom ges in senast två  år efter det att en uppgift om att planen har registrerats har  kungjorts enligt 27 kap. 3 § samma lag.
I ett ärende som avser absorption av ett helägt dotterbolag  gäller 21 och 22 §§ i tillämpliga delar. Det som anges om  överlåtande bolag ska avse dotterbolag och det som anges om  övertagande bolag ska avse moderbolag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar. Bolagsverket ska efter en  sådan underrättelse registrera tillståndet enligt 23 kap. 34 §  aktiebolagslagen.
Lag (2022:1649)
.
25 a §
Det som anges i 23 kap. 56 § tredje stycket  aktiebolagslagen (2005:551) om att väcka talan tillämpas inte.  I stället gäller, utöver det som anges i 7 kap. 51 § första  stycket aktiebolagslagen och 23 kap. 56 § första stycket samma  lag, att talan inte får väckas efter det att  Finansinspektionen eller en domstol genom ett beslut som har  fått laga kraft har lämnat tillstånd enligt 20-22 §§ att  verkställa fusionsplanen.
Lag (2022:1649)
.
Inhemsk delning
26 §
När ett bankaktiebolag deltar i en inhemsk delning  tillämpas 27-30 §§.
Ett bankaktiebolag får inte genom inhemsk delning överlåta  verksamhet som bara får drivas efter tillstånd eller  registrering till ett bolag som inte har tillstånd eller inte  har registrerats.
Lag (2022:1649)
.
27 §
Ett bankaktiebolag behöver inte underrätta sina kända borgenärer enligt 24 kap. 21 § aktiebolagslagen (2005:551).
Lag (2005:932)
.
28 §
Bolagsverket skall inte kalla ett bankaktiebolags borgenärer enligt 24 kap. 24 § aktiebolagslagen (2005:551). I stället skall verket inhämta ett yttrande från Finansinspektionen. Av yttrandet skall det framgå om
1. bankaktiebolagets borgenärer tillförsäkrats en betryggande säkerhet, om ett sådant skydd behövs med hänsyn till de deltagande bolagens ekonomiska förhållanden och borgenärerna inte redan har en sådan säkerhet, och
2. de deltagande bolagens ekonomiska förhållanden i övrigt är sådana att delningen kan anses förenlig med insättares eller andra fordringsägares intressen.
Lag (2005:932)
.
29 §
När Finansinspektionen kommit in med sitt yttrande och den tid inom vilken borgenärerna kan motsätta sig ansökan enligt 24 kap. 25 § aktiebolagslagen (2005:551) har gått ut, skall Bolagsverket överlämna ärendet till tingsrätten i den ort där styrelsen i det överlåtande bolaget har sitt säte.
Lag (2005:932)
.
30 §
I stället för bestämmelsen i 24 kap. 26 § aktiebolagslagen
(2005:551) gäller att allmän domstol skall avslå en ansökan om tillstånd att verkställa delningsplanen om
1. det inte av Finansinspektionens yttrande framgår att
a) bankaktiebolagets borgenärer har tillförsäkrats en sådan betryggande säkerhet som avses i 28 § 1, eller
b) de deltagande bolagens ekonomiska förhållanden i övrigt är sådana att delningen kan anses förenlig med insättares eller andra fordringsägares intressen, och
2. det inte visas att de borgenärer som har motsatt sig ansökan har fått full betalning eller har betryggande säkerhet för sina fordringar.
Att någon av bankaktiebolagets borgenärer motsätter sig ansökan innebär inte att ansökan skall avslås, om Finansinspektionens yttrande ger grund för att ge tillstånd.
Om domstolen anser det nödvändigt får den begära att Finansinspektionen kompletterar sitt yttrande.
Lag (2005:932)
.
Gränsöverskridande delning
30 a §
När ett bankaktiebolag genomför en gränsöverskridande  delning tillämpas inte 24 kap. 21-26, 45, 46, 48 och 49 §§  aktiebolagslagen (2005:551). I stället tillämpas 30 b-30 d §§  i detta kapitel.
Lag (2022:1649)
.
30 b §
När delningsplanen har blivit gällande i bolaget, ska  bolaget ansöka hos Finansinspektionen om tillstånd att  verkställa planen.
Ansökan ska ges in inom en månad efter det att delningsplanen  har blivit gällande i bolaget. Om delningsplanen har  registrerats enligt 24 kap. 16 § första stycket  aktiebolagslagen (2005:551), gäller dessutom att ansökan ska  ges in senast två år efter det att en uppgift om att planen  har registrerats har kungjorts enligt 27 kap. 3 § samma lag.
Finansinspektionen ska underrätta Bolagsverket om  ansökningarna och om beslut som har meddelats med anledning av  sådana ansökningar.
Lag (2022:1649)
.
30 c §
Vid behandlingen av en ansökan om tillstånd att  verkställa en delningsplan ska det prövas om bolagets  borgenärer tillförsäkras en betryggande säkerhet, om ett  sådant skydd behövs med hänsyn till bolagets ekonomiska  förhållanden och om borgenärerna inte redan har en sådan  säkerhet.
Lag (2022:1649)
.
30 d §
Finansinspektionen ska avslå en ansökan enligt 30 b §,  om
1. delningsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. delningen har förbjudits enligt konkurrenslagen (2008:579)  eller rådets förordning (EG) nr 139/2004 om kontroll av  företagskoncentrationer eller om prövning av delningen pågår  enligt konkurrenslagen eller den nämnda förordningen,
3. revisorsyttrandena enligt 24 kap. 13 § aktiebolagslagen 
(2005:551) inte visar att den del av det överlåtande bolaget  som ska övertas av det nybildade bolaget har ett verkligt  värde för detta bolag som uppgår till minst dess aktiekapital,
4. revisorsyttrandena enligt 24 kap. 13 § aktiebolagslagen vid  partiell delning eller delning genom separation inte visar att  det överlåtande bolaget har full täckning för det bundna egna  kapitalet,
5. bolagets borgenärer inte har tillförsäkrats en sådan  betryggande säkerhet som avses i 30 c § eller bolagets  ekonomiska förhållanden i övrigt är sådana att delningen inte  kan anses förenlig med insättares eller andra fordringsägares  intressen,
6. det är motiverat av hänsyn till allmänintresset,
7. det enligt 24 kap. 32 § aktiebolagslagen finns hinder mot  att det överlåtande bolaget deltar i en gränsöverskridande  delning,
8. delningen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
9. delningen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan bifallas på grund av att prövning pågår  enligt konkurrenslagen eller enligt rådets förordning (EG)  nr 139/2004 och prövningen kan antas bli avslutad inom kort  tid, får tillståndsfrågan förklaras vilande under högst sex  månader.
Lag (2022:1649)
.
30 e §
Om ett övertagande bolag som ska ha sin hemvist i  Sverige ska bedriva bank- eller finansieringsrörelse enligt  denna lag gäller utöver det som anges i 24 kap. 53 §  aktiebolagslagen (2005:551) att Bolagsverket får registrera  det övertagande bolaget endast om Finansinspektionen eller en  domstol genom ett beslut som har fått laga kraft har gett  bolaget tillstånd att driva sådan rörelse.
Lag (2022:1649)
.
30 f §
Det som anges i 24 kap. 61 § tredje stycket  aktiebolagslagen (2005:551) om att väcka talan tillämpas inte.  I stället gäller, utöver det som anges i 7 kap. 51 § första  stycket aktiebolagslagen och 24 kap. 61 § första stycket samma  lag, att talan inte får väckas efter det att  Finansinspektionen eller en domstol genom ett beslut som har  fått laga kraft har lämnat tillstånd enligt 30 b-30 d §§ att  verkställa delningsplanen.
Lag (2022:1649)
.
Gränsöverskridande ombildning
30 g §
När ett bankaktiebolag genomför en gränsöverskridande  ombildning tillämpas inte 24 a kap. 21-23 och 25-27 §§  aktiebolagslagen (2005:551). I stället tillämpas 30 h-30 j §§  i detta kapitel.
Lag (2022:1649)
.
30 h §
När ombildningsplanen har blivit gällande i bolaget,  ska bolaget ansöka hos Finansinspektionen om tillstånd att  verkställa planen. Ansökan ska ges in inom en månad efter det  att ombildningsplanen har blivit gällande i bolaget. Om  ombildningsplanen har registrerats enligt 24 a kap. 13 §  första stycket aktiebolagslagen (2005:551), gäller dessutom  att ansökan ska ges in senast två år efter det att en uppgift  om att planen har registrerats har kungjorts enligt 27 kap. 
3 § samma lag.
Finansinspektionen ska underrätta Bolagsverket om  ansökningarna och om beslut som har meddelats med anledning av  sådana ansökningar.
Lag (2022:1649)
.
30 i §
Vid behandlingen av en ansökan om tillstånd att  verkställa en ombildningsplan ska det prövas om bolagets  borgenärer tillförsäkras en betryggande säkerhet, om ett  sådant skydd behövs med hänsyn till bolagets ekonomiska  förhållanden och om borgenärerna inte redan har en sådan  säkerhet.
Lag (2022:1649)
.
30 j §
Finansinspektionen ska avslå en ansökan enligt 30 h §,  om
1. bolagets borgenärer inte har tillförsäkrats en sådan  betryggande säkerhet som avses i 30 i § eller bolagets  ekonomiska förhållanden i övrigt är sådana att ombildningen  inte kan anses förenlig med insättares eller andra  fordringsägares intressen,
2. det är motiverat av hänsyn till allmänintresset,
3. ombildningsplanen inte har godkänts i behörig ordning eller  till sitt innehåll strider mot lag eller någon annan  författning,
4. det enligt 24 a kap. 2 § aktiebolagslagen (2005:551) finns  hinder mot att bolaget genomför en gränsöverskridande  ombildning,
5. ombildningen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
6. ombildningen förutsätter ett förfarande enligt lagen 
(2008:9) om arbetstagares medverkan vid gränsöverskridande  fusioner, delningar och ombildningar men något sådant  förfarande inte har inletts.
Lag (2022:1649)
.
30 k §
Om en utländsk juridisk person efter ombildning ska  utgöra ett svenskt aktiebolag som ska bedriva bank- eller  finansieringsrörelse enligt denna lag gäller utöver det som  anges i 24 a kap. 31 § aktiebolagslagen (2005:551) att  Bolagsverket får registrera bolaget endast om  Finansinspektionen eller en domstol genom ett beslut som har  fått laga kraft har gett bolaget tillstånd att driva sådan  rörelse.
Lag (2022:1649)
.
30 l §
Det som anges i 24 a kap. 38 § andra stycket  aktiebolagslagen (2005:551) om att väcka talan tillämpas inte.  I stället gäller, utöver det som anges i 7 kap. 51 § första  stycket och 24 a kap. 38 § första stycket aktiebolagslagen,  att talan inte får väckas efter det att Finansinspektionen  eller en domstol genom ett beslut som har fått laga kraft har  lämnat tillstånd enligt 30 h-30 j §§ att verkställa  ombildningsplanen.
Lag (2022:1649)
.
Likvidation
31 §
Förutom i de fall som anges i 25 kap. 11 §  aktiebolagslagen (2005:551) ska Bolagsverket besluta att ett  bankaktiebolag ska gå i likvidation om tillståndet att driva  bankrörelse har återkallats utan att bolaget i stället fått  tillstånd att driva annan tillståndspliktig finansiell  rörelse. Beslutet ska fattas så snart det är praktiskt  möjligt, dock senast dagen efter det att ansökan om  likvidation kom in till Bolagsverket. Beslutet om likvidation  gäller omedelbart.
I ärenden om likvidation av bankaktiebolag vars tillstånd att  driva bankrörelse har återkallats utan att bolaget i stället  fått tillstånd att driva annan tillståndspliktig finansiell  rörelse, ska 25 kap. 24 § aktiebolagslagen inte tillämpas.
Bestämmelserna i 25 kap. 10 a § aktiebolagslagen ska  tillämpas på Bolagsverkets beslut enligt första stycket.
Lag (2015:1029)
.
32 §
Vid tillämpningen av 25 kap. 11 § aktiebolagslagen
(2005:551) skall vad som där sägs i första stycket 2 om 8 kap.
3 § första stycket och 16 § årsredovisningslagen (1995:1554) i stället avse 8 kap. 5 och 8 §§ lagen (1995:1559) om årsredovisning i kreditinstitut och värdepappersbolag.
Lag (2005:932)
.
33 §
Ansökan om likvidation av ett bankaktiebolag enligt 31 §
detta kapitel eller 25 kap. 11 eller 17 § aktiebolagslagen
(2005:551) får också göras av Finansinspektionen.
Lag (2005:932)
.
34 §
Utöver vad som föreskrivs i 25 kap. 45 § aktiebolagslagen
(2005:551) gäller att något beslut om att en likvidation skall upphöra och bankaktiebolagets verksamhet återupptas inte får fattas, om bolagets tillstånd att driva bankrörelse har återkallats.
Lag (2005:932)
.
Företagsnamn
35 §
Ett bankaktiebolags företagsnamn ska innehålla ordet  bank.
Lag (2018:1680)
.
36 §
Ett bankaktiebolag som har övertagit en sparbanks  rörelse vid ombildning enligt 8 kap. sparbankslagen 
(1987:619) får, efter tillstånd av Finansinspektionen,  använda ordet sparbank i sitt företagsnamn. Detsamma gäller  ett bankaktiebolag som senare har övertagit en sådan  rörelse.
Lag (2018:1680)
.
Skadestånd
37 §
Vad som i 29 kap. 1-3 §§ aktiebolagslagen (2005:551)
föreskrivs om ansvar vid överträdelse av där angivna bestämmelser gäller för bankaktiebolag även vid överträdelse av denna lag, förordning (EU) nr 575/2013, lagen (2014:968)
om särskild tillsyn över kreditinstitut och värdepappersbolag och lagen (2014:966) om kapitalbuffertar.
Lag (2014:982)
.
Särskilda bestämmelser för europabolag
38 §
Bolagsverket ska utfärda ett sådant intyg som avses i artikel 25.2 i rådets förordning (EG) nr 2157/2001 av den 8 oktober 2001 om stadga för europabolag (SE-förordningen), när ett beslut har meddelats enligt 20-22 §§ eller 25 § och beslutet har vunnit laga kraft.
Lag (2009:711)
.
39 §
När ett europabolag som har tillstånd att driva bankrörelse avser att flytta sitt säte från Sverige till en annan stat, tillämpas inte 10-15 §§ lagen (2004:575) om europabolag. I stället tillämpas 40-42 §§ detta kapitel.
Lag (2005:932)
.
40 §
Om bolagsstämman med stöd av artikel 8 i SE-förordningen har beslutat att bolagets säte ska flyttas till en annan stat, ska bolaget ansöka om tillstånd till flyttningen.
Frågor om sådant tillstånd prövas av Finansinspektionen.
Ansökan ska ges in inom en månad från bolagsstämmans beslut om flyttning.
Till ansökan ska följande handlingar fogas:
1. en kopia av protokollet från den bolagsstämma där beslut om flyttning fattades,
2. en kopia av förslaget om flyttning, och
3. en kopia av den redogörelse som avses i artikel 8.3 i SE-förordningen.
Om bolaget inte har fogat de handlingar som anges i tredje stycket till ansökan eller om det finns något annat hinder mot att ta upp ansökan till prövning, ska bolaget föreläggas att inom viss tid yttra sig eller avhjälpa bristen. Om bolaget inte gör detta, ska ansökan avvisas.
Finansinspektionen ska underrätta Bolagsverket och Skatteverket om ansökningar enligt första stycket.
Finansinspektionen ska också underrätta Bolagsverket om lagakraftvunna beslut som har meddelats med anledning av sådana ansökningar.
Lag (2013:455)
.
40 a §
Under den tid som Finansinspektionens handläggning av en ansökan enligt 40 § pågår får Skatteverket besluta om att bolaget under en viss tid om högst tolv månader inte får flytta sitt säte till en annan stat. Tiden får förlängas om det finns särskilda skäl, men bara med tre månader i taget.
Så länge Skatteverkets beslut gäller, ska Finansinspektionens handläggning av ansökan enligt 40 § vila.
Skatteverket får besluta enligt första stycket bara om
1. det är motiverat av hänsyn till allmänintresset,
2. verket har beslutat om revision hos bolaget, och
3. det finns skäl att anta att revisionen skulle försvåras avsevärt av en flyttning av sätet.
Lag (2013:455)
.
41 §
Tillstånd till flyttningen av säte skall meddelas om
1. bolagets borgenärer tillförsäkras en betryggande säkerhet, om ett sådant skydd behövs med hänsyn till bolagets ekonomiska förhållanden och borgenärerna inte redan har en sådan säkerhet,
2. bolagets ekonomiska förhållanden i övrigt är sådana att flyttningen kan anses förenlig med insättares eller andra fordringsägares intressen, och
3. det inte finns hinder mot flyttningen enligt artikel 8.15 i SE-förordningen.
Lag (2005:932)
.
42 §
Bolagsverket skall utfärda ett sådant intyg som avses i artikel 8.8 i SE-förordningen när beslut har meddelats enligt 41 § och beslutet har vunnit laga kraft.
Lag (2005:932)
.
43 §
I fråga om europabolag med ett sådant förvaltningssystem som avses i artiklarna 39-42 i SE-förordningen (dualistiskt organiserade europabolag) skall vad som sägs i följande bestämmelser i denna lag om ett bankaktiebolags styrelse eller dess ledamöter tillämpas på tillsynsorganet eller dess ledamöter:
1 kap. 12 § om meddelandeförbud,
3 kap. 2 § första stycket 4 om ledningsprövning,
8 kap. 5 § första stycket 1 om avtal om tjänster med eller till förmån för styrelseledamot,
10 kap. 4 § andra stycket om upplysningsplikt mot stämman,
10 kap. 5 § andra meningen om styrelsens sammansättning,
10 kap. 8 § om uppdrag i andra företag,
13 kap. 12 § om rätt för Finansinspektionen att sammankalla styrelsen och närvara vid sådant sammanträde och delta i överläggningarna, samt
15 kap. 2 § om återkallelse av tillstånd.
Av 16 § andra stycket och 22 § lagen (2004:575) om europabolag framgår att de i första stycket angivna bestämmelserna om styrelsen eller dess ledamöter skall tillämpas också på ett europabolags lednings- eller förvaltningsorgan eller dess ledamöter.
Lag (2006:612)
.
10 a kap. Särskilda associationsrättsliga bestämmelser för  medlemsbanker
Tillämpning av allmänna bestämmelser för ekonomiska föreningar
1 §
Det som enligt 12 kap. 1-4 och 6-20 a §§ gäller för  kreditmarknadsföreningar ska även gälla för medlemsbanker.
Det som föreskrivs om Bolagsverket i 7 kap. 8, 30 och 38 §§  lagen (2018:672) om ekonomiska föreningar ska, i fråga om  medlemsbanker, i stället gälla Finansinspektionen.
När den lagen tillämpas på medlemsbanker ska hänvisningar till  föreningsregistret i stället avse bankregistret.
Lag (2024:356)
.
Teckning av medlemsinsatser
2 §
Om teckning av medlemsinsatser innebär att någon som inte  har prövats enligt 3 kap. 2 § första stycket 3 samt andra och  tredje styckena kommer att ha ett kvalificerat innehav i  medlemsbanken, får banken inte bildas utan att en sådan  prövning av insatstecknaren görs. Om denne vid den prövningen  inte anses lämplig, får banken inte heller bildas.
Lag (2020:671)
.
Rätt att företräda en medlemsbank
3 §
Ett bemyndigande att företräda en medlemsbank och att  teckna dess firma enligt 7 kap. 37 § första stycket lagen 
(2018:672) om ekonomiska föreningar får bara lämnas till två  eller flera personer i förening. Ingen annan inskränkning får  registreras.
För europakooperativ som har tillstånd att driva bankrörelse  gäller 11 § i stället för första stycket.
Lag (2020:671)
.
Avsättning till och minskning av reservfonden
4 §
Till reservfonden ska det avsättas minst 10 procent av den  del av medlemsbankens nettovinst för året, inklusive  gottgörelser, som inte går åt för täckning av en balanserad  förlust. Om fonden uppgår till motsvarande minst 30 procent av  bankens insatskapital, behöver det inte göras någon  avsättning.
Utöver det som föreskrivs i 10 kap. 14 § och 11 kap. 6 § lagen 
(2018:672) om ekonomiska föreningar ska det även avsättas ett  belopp som enligt stadgarna eller beslut av föreningsstämman i  övrigt ska avsättas till reservfonden.
I stället för det som föreskrivs i 15 kap. 1 § lagen om  ekonomiska föreningar får reservfonden minskas för täckning av  en förlust enligt den fastställda balansräkningen, om det inte  finns fritt eget kapital som motsvarar förlusten.
Lag (2020:671)
.
Likvidation
5 §
Utöver det som föreskrivs i 17 kap. 11 § lagen (2018:672)  om ekonomiska föreningar ska Bolagsverket besluta att en  medlemsbank ska gå i likvidation om tillståndet att driva  bankrörelse har återkallats utan att banken i stället fått  tillstånd att driva annan tillståndspliktig finansiell  rörelse. Beslutet ska fattas så snart det är praktiskt  möjligt, dock senast dagen efter det att ansökan om  likvidation kom in till Bolagsverket. Beslutet om likvidation  gäller omedelbart.
I ärenden enligt första stycket ska 17 kap. 12 § lagen om  ekonomiska föreningar inte tillämpas.
Bestämmelserna i 17 kap. 47 § lagen om ekonomiska föreningar  ska tillämpas på Bolagsverkets beslut enligt första stycket.
Lag (2020:671)
.
6 §
Vid tillämpningen av 17 kap. 11 § lagen (2018:672) om  ekonomiska föreningar ska det som anges i första stycket 2 om 
8 kap. 3 och 16 §§ årsredovisningslagen (1995:1554) i stället  avse 8 kap. 5 och 8 §§ lagen (1995:1559) om årsredovisning i  kreditinstitut och värdepappersbolag.
Lag (2020:671)
.
7 §
Ansökan om likvidation av en medlemsbank enligt 5 § får  också göras av Finansinspektionen.
Lag (2020:671)
.
8 §
Utöver det som föreskrivs i 17 kap. 43 § lagen (2018:672)  om ekonomiska föreningar får det inte fattas något beslut om  att en likvidation ska upphöra och medlemsbankens verksamhet  återupptas, om bankens tillstånd att driva bankrörelse har  återkallats.
Lag (2020:671)
.
Företagsnamn
9 §
En medlemsbanks företagsnamn ska innehålla ordet  medlemsbank.
Lag (2020:671)
.
Särskilda bestämmelser för europakooperativ som har tillstånd  att driva bankrörelse
10 §
Det som enligt 12 kap. 21-28 §§ gäller för  europakooperativ som har tillstånd att driva  finansieringsrörelse ska även gälla för europakooperativ som  har tillstånd att driva bankrörelse.
Det som sägs om kreditmarknadsföreningar i 12 kap. 28 § ska  i stället avse medlemsbanker.
När lagen (2006:595) om europakooperativ tillämpas på  medlemsbanker ska hänvisningar till aktiebolagsregistret i  stället avse bankregistret.
Lag (2020:671)
.
11 §
Ett bemyndigande att företräda ett europakooperativ som  har tillstånd att driva bankrörelse och att teckna dess firma  enligt 7 kap. 37 § första stycket lagen (2018:672) om  ekonomiska föreningar får bara lämnas till två eller flera  personer i förening.
Lag (2020:671)
.
11 kap. Särskilda associationsrättsliga bestämmelser för kreditmarknadsbolag
1 §
Det som enligt 10 kap. gäller för bankaktiebolag ska även  gälla för kreditmarknadsbolag utom bestämmelserna om fusion i 
18 §, om likvidation i 31-34 §§ och om företagsnamn i 35 och 
36 §§.
Bestämmelserna om fusion i 10 kap. 19-25 b §§ gäller bara vid  fusion mellan ett kreditmarknadsbolag och ett annat bolag och  bara om en bank inte är övertagande bolag. Ärenden som avser  tillstånd enligt 20, 25, 30 b, 30 h eller 40 § prövas av  Finansinspektionen.
Lag (2022:1649)
.
2 §
Ansökan om likvidation av ett kreditmarknadsbolag enligt 25 kap. 11 eller 17 § aktiebolagslagen (2005:551) får också göras av Finansinspektionen.
Lag (2005:932)
.
12 kap. Särskilda associationsrättsliga bestämmelser för kreditmarknadsföreningar
1 §
För kreditmarknadsföreningar gäller föreskrifterna för  ekonomiska föreningar i allmänhet, om inte något annat följer  av denna lag eller är särskilt föreskrivet. Hänvisningar i  lagen (2018:672) om ekonomiska föreningar till bestämmelser i  samma lag ska i de fall de förekommer avse de bestämmelser i  denna lag som gäller i stället för eller utöver bestämmelserna  i lagen om ekonomiska föreningar.
Det som anges om Bolagsverket i 16 kap. 41 b § lagen om  ekonomiska föreningar ska i fråga om kreditmarknadsföreningar  avse Finansinspektionen.
Lag (2022:1649)
.
1 a §
Bestämmelserna om investerande medlemmar i lagen 
(2018:672) om ekonomiska föreningar gäller inte för  kreditmarknadsföreningar.
Lag (2018:725)
.
Insatskapital
2 §
Insatserna i en kreditmarknadsförening ska alltid  fullgöras i pengar.
Lag (2020:671)
.
Föreningens ledning
3 §
Flertalet av ledamöterna i en kreditmarknadsförenings styrelse skall vara personer som inte är anställda i föreningen eller i företag som ingår i en koncern där föreningen är moderföretag.
4 §
I en kreditmarknadsförening skall styrelsen utse en verkställande direktör. Föreningens verkställande direktör får inte vara ordförande i styrelsen.
5 §
Rätten att teckna en kreditmarknadsförenings firma får  utövas bara av två eller flera personer i förening, om inte  något annat följer av 7 kap. 36 § lagen (2018:672) om  ekonomiska föreningar. Ingen annan inskränkning får  registreras.
Lag (2018:725)
.
6 §
Föreningsstämmans ordförande skall innan styrelseval förrättas i en kreditmarknadsförening lämna uppgift till stämman om vilka uppdrag den som valet gäller innehar i andra företag.
6 a §
Den som är ledamot i styrelsen för en kreditmarknadsförening eller är dess verkställande direktör får utöver detta uppdrag ha det antal uppdrag som styrelseledamot eller verkställande direktör i andra företag som bedöms lämpligt med hänsyn till omständigheterna i det enskilda fallet samt till arten, omfattningen och komplexiteten hos föreningens verksamhet.
Om en kreditmarknadsförening är betydande i fråga om storlek, intern organisation samt verksamhetens art, omfattning och komplexitet, får en styrelseledamot eller verkställande direktör endast inneha en av följande kombinationer av uppdrag:
1. ett uppdrag som verkställande direktör och två uppdrag som styrelseledamot, eller
2. fyra uppdrag som styrelseledamot.
Lag (2014:982)
.
6 b §
Vid tillämpningen av 6 a § andra stycket ska
1. uppdrag inom samma koncern eller i företag där kreditmarknadsföreningen har ett kvalificerat innehav räknas som ett enda uppdrag, och
2. uppdrag i verksamheter och organisationer som inte huvudsakligen har ett kommersiellt syfte inte beaktas.
Om styrelseledamoten representerar svenska staten, gäller inte 6 a § andra stycket.
En styrelseledamot eller verkställande direktör i en kreditmarknadsförening som är betydande får, efter tillstånd av Finansinspektionen, ha ytterligare ett uppdrag som styrelseledamot utöver de som anges i 6 a § andra stycket 1 eller 2.
Lag (2014:982)
.
6 c §
Den som är styrelseledamot eller verkställande direktör i en kreditmarknadsförening ska avsätta tillräckligt med tid för att kunna utföra sitt uppdrag.
Lag (2014:982)
.
6 d §
I fråga om revisionsutskott ska en  kreditmarknadsförening anses som en sådan ekonomisk förening  som avses i 7 kap. 47 § lagen (2018:672) om ekonomiska  föreningar.
Vid tillämpningen av bestämmelsen om revisionsutskottets  uppgifter i 7 kap. 48 § lagen om ekonomiska föreningar ska det  som sägs om finansiell rapportering och revision även omfatta  hållbarhetsrapportering och granskning av en  hållbarhetsrapport.
Lag (2024:356)
.
Föreningsstämma
7 §
Utöver det som föreskrivs om upplysningsplikt i 6 kap. 
29 § lagen (2018:672 om ekonomiska föreningar gäller att  upplysningar får lämnas bara om det kan göras utan nämnvärd  olägenhet för någon enskild.
Bestämmelserna i 6 kap. 31 och 32 §§ lagen om ekonomiska  föreningar ska tillämpas också när styrelsen har funnit att  en upplysning som har begärts enligt 6 kap. 29 och 30 §§  samma lag inte kan lämnas till en medlem utan nämnvärd  olägenhet för någon enskild.
Lag (2018:725)
.
7 a §
I stället för det som föreskrivs i 6 kap. 48 §  tredje stycket första meningen lagen (2018:672) om ekonomiska  föreningar om att väcka talan gäller följande. Utöver det som  föreskrivs i 6 kap. 48 § första stycket lagen om ekonomiska  föreningar får talan inte väckas efter det att  Finansinspektionen genom ett beslut som har fått laga kraft  har lämnat tillstånd att verkställa fusionsplanen enligt 
14-16 §§ i detta kapitel.
Lag (2018:725)
.
7 b §
Vid tillämpningen av bestämmelserna om årsstämman och  tillhandahållandet av handlingar inför årsstämman i 6 kap. 9  och 23 §§ lagen (2018:672) om ekonomiska föreningar ska det  som sägs om revisionsberättelsen och  koncernrevisionsberättelsen även gälla granskningsberättelsen  och granskningsberättelsen för koncernen.
Lag (2024:356)
.
Revision
8 §
I en kreditmarknadsförening ska minst en revisor väljas av  föreningsstämman. Av de revisorer som utses att enbart granska  en hållbarhetsrapport, ska minst en väljas av  föreningsstämman.
Lag (2024:356)
.
8 a §
Granskningen av en hållbarhetsrapport eller av en  hållbarhetsrapport för en koncern ska göras enligt de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG av den 
17 maj 2006 om lagstadgad revision av årsredovisning,  årsbokslut och sammanställd redovisning och om ändring av  rådets direktiv 78/660/EEG och 83/349/EEG samt om upphävande  av rådets direktiv 84/253/EEG, i lydelsen enligt  Europaparlamentets och rådets direktiv (EU) 2022/2464.
För granskningen gäller också det som sägs i 8 kap. 3 § första  stycket andra och tredje meningarna lagen (2018:672) om  ekonomiska föreningar.
Lag (2024:356)
.
8 b §
Revisorn ska efter varje räkenskapsår lämna en  granskningsberättelse till föreningsstämman. Om föreningen är  en moderförening ska revisorn även lämna en  granskningsberättelse för koncernen.
Kreditmarknadsföreningen får utse en revisor att enbart  granska hållbarhetsrapporten. Om föreningen är en  moderförening gäller detta även för granskningen av  hållbarhetsrapporten för koncernen.
Om samma revisor utför revisionen av de finansiella  rapporterna och granskningen av hållbarhetsrapporten får  granskningsberättelsen tas in som ett eget avsnitt i  revisionsberättelsen. Detsamma gäller om den revisor som utför  revisionen av koncernens finansiella rapporter även utför  granskningen av hållbarhetsrapporten för koncernen.
Lag (2024:356)
.
8 c §
Det som föreskrivs om erinringar och påpekanden i 8 kap. 
6 och 42 §§ lagen (2018:672) om ekonomiska föreningar ska även  gälla vid granskningen av hållbarhetsrapporten.
Lag (2024:356)
.
8 d §
I samband med granskning av en hållbarhetsrapport för en  koncern ska revisorn bedöma och utvärdera det  granskningsarbete som har utförts av revisorer och andra  oberoende granskare i de övriga koncernföretagen. Revisorn ska  se till att han eller hon kan få tillgång till dokumentation  av det granskningsarbete som är relevant för  koncerngranskningen.
Om revisorn är förhindrad att göra den bedömning och  utvärdering som avses i första stycket, ska han eller hon  utföra kompletterande granskningsarbete avseende  dotterföretagen eller vidta andra lämpliga åtgärder. Revisorn  ska också underrätta Revisorsinspektionen om hindret.
Lag (2024:356)
.
8 e §
Det som föreskrivs om vem revisorn får anlita vid  revisionen i 8 kap. 20 § lagen (2018:672) om ekonomiska  föreningar gäller även vid granskningen av en  hållbarhetsrapport.
Lag (2024:356)
.
8 f §
Det som gäller för den huvudansvariga för revisionen  enligt 17 § revisorslagen (2001:883) ska även gälla den  huvudansvariga för granskningen av en hållbarhetsrapport.
Lag (2024:356)
.
8 g §
I fråga om granskningsberättelsen gäller 8 kap. 32, 33, 
56 och 58 §§ lagen (2018:672) om ekonomiska föreningar. Det  som sägs där om revision, revisionsberättelsen och  årsredovisningen ska avse granskning av en hållbarhetsrapport,  granskningsberättelsen och hållbarhetsrapporten.
En granskningsberättelse ska utarbetas i enlighet med de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG, i lydelsen  enligt Europaparlamentets och rådets direktiv (EU) 2022/2464.
Granskningsberättelsen ska innehålla ett uttalande om huruvida  hållbarhetsrapporten har upprättats i överensstämmelse med  tillämplig lag om årsredovisning och de standarder som avses i  andra stycket samt kraven i artikel 8 i Europaparlamentets och  rådets förordning (EU) 2020/852 av den 18 juni 2020 om  inrättande av en ram för att underlätta hållbara investeringar  och om ändring av förordning (EU) 2019/2088.
Lag (2024:356)
.
8 h §
Bestämmelserna i 8 g § gäller även  granskningsberättelsen för koncernen. Det som sägs där om  revision, revisionsberättelsen och årsredovisningen ska i  stället avse granskning av en hållbarhetsrapport för  koncernen, granskningsberättelsen för koncernen och  hållbarhetsrapporten för koncernen.
Lag (2024:356)
.
9 §
Bara den som är auktoriserad eller godkänd revisor får  vara revisor i en kreditmarknadsförening. En  hållbarhetsrapport får granskas endast av en auktoriserad  revisor med särskild behörighet för granskning av  hållbarhetsrapport.
Minst en revisor som stämman utsett ska vara auktoriserad  revisor.
Lag (2024:356)
.
9 a §
Vid tillämpningen av 8 kap. 19 § lagen (2018:672)  om ekonomiska föreningar om jäv för revisor ska  kreditmarknadsföreningar anses som föreningar som avses i 
8 kap. 14, 15 eller 53 § samma lag.
Lag (2018:725)
.
9 b §
I fråga om uppdragstid för revisorn ska en  kreditmarknadsförening anses som en sådan ekonomisk förening  som avses i 8 kap. 54 § lagen (2018:672) om ekonomiska  föreningar. Möjligheten enligt den paragrafen att förlänga  revisionsuppdraget till högst tjugo eller tjugofyra år gäller  dock inte uppdrag i en kreditmarknadsförening.
Lag (2018:725)
.
9 c §
I fråga om revisionsberättelsens innehåll ska en  kreditmarknadsförening anses som en sådan ekonomisk förening  som avses i 8 kap. 56-59 §§ lagen (2018:672) om ekonomiska  föreningar.
Lag (2018:725)
.
9 d §
I fråga om koncernrevision ska en  kreditmarknadsförening anses som en sådan ekonomisk förening  som avses i 8 kap. 60 § lagen (2018:672) om ekonomiska  föreningar.
Lag (2018:725)
.
10 §
Utöver det som föreskrivs om upplysningsplikt i 8 kap. 
49 och 50 §§ lagen (2018:672) om ekonomiska föreningar  gäller att upplysningar får lämnas bara om det kan göras utan  nämnvärd olägenhet för någon enskild.
Lag (2018:725)
.
11 §
I 13 kap. 10 § finns bestämmelser om revisorers och särskilda granskares rapporteringsskyldighet till Finansinspektionen.
11 a §
I fråga om en domstols entledigande av revisorn  ska en kreditmarknadsförening anses som en sådan ekonomisk  förening som avses i 8 kap. 55 § lagen (2018:672) om  ekonomiska föreningar.
Lag (2018:725)
.
11 b §
Bestämmelser om revision av kreditmarknadsföreningar  finns även i Europaparlamentets och rådets förordning (EU) nr 
537/2014 av den 16 april 2014 om särskilda krav avseende  lagstadgad revision av företag av allmänt intresse och om  upphävande av kommissionens beslut 2005/909/EG.
Lag (2016:437)
.
Likvidation
12 §
En ansökan om likvidation av en  kreditmarknadsförening enligt 17 kap. 11 eller 16 § lagen 
(2018:672) om ekonomiska föreningar får också göras av  Finansinspektionen.
Lag (2018:725)
.
12 a §
Vid tillämpningen av 17 kap. 11 § lagen (2018:672) om  ekonomiska föreningar ska det som där sägs i första stycket 2  och 3 om 8 kap. 3 och 16 §§ årsredovisningslagen (1995:1554) i  stället avse 8 kap. 5 och 8 §§ lagen (1995:1559) om  årsredovisning i kreditinstitut och värdepappersbolag.
Det som föreskrivs om likvidation i 17 kap. 11 § lagen om  ekonomiska föreningar ska också gälla när  kreditmarknadsföreningen inte har kommit in med en  granskningsberättelse eller en granskningsberättelse för  koncernen. Vad som sägs i 17 kap. 29 § samma lag om att  redovisningen och revisionsberättelsen ska läggas fram på en  föreningsstämma så snart som möjligt ska även gälla  granskningsberättelsen.
Lag (2024:356)
.
Upplösning utan föregående likvidation
12 b §
Bestämmelserna i 18 kap. 1-7 §§ lagen (2018:672) om  ekonomiska föreningar om upplösning genom förenklad  avveckling gäller inte för kreditmarknadsföreningar.
Lag (2018:725)
.
Fusion
13 §
Vid fusion med en kreditmarknadsförening tillämpas inte 
16 kap. 17-19, 21-23, 41, 41 a och 41 c-41 e §§ lagen 
(2018:672) om ekonomiska föreningar. I stället tillämpas 14-16 §§ i detta kapitel. När fusionen avser en  kreditmarknadsförening och ett helägt dotteraktiebolag gäller 
14-16 §§ i tillämpliga delar. Det som där anges om överlåtande  förening ska då i stället avse dotteraktiebolaget.
Lag (2022:1649)
.
14 §
När fusionsplanen har blivit gällande i samtliga  föreningar, ska såväl den eller de överlåtande föreningarna  som den övertagande föreningen ansöka hos Finansinspektionen  om tillstånd att verkställa planen. Vid en gränsöverskridande  fusion ska ansökan göras av den eller de svenska föreningar  som deltar i fusionen.
Vid fusion genom kombination ska föreningarna dessutom ansöka  om tillstånd enligt 3 kap. 2 § och godkännande av stadgarna  enligt 3 kap. 3 § för den övertagande föreningen. Vid  gränsöverskridande fusion gäller detta bara om den övertagande  föreningen ska ha sin hemvist i Sverige.
En ansökan enligt första stycket ska lämnas in inom en månad  efter det att fusionsplanen gäller i samtliga föreningar. Om  fusionsplanen har registrerats enligt 16 kap. 12 § lagen 
(2018:672) om ekonomiska föreningar, gäller dessutom att  ansökan ska lämnas in senast två år efter det att en uppgift  om att planen har registrerats har kungjorts enligt 19 kap. 
5 § samma lag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1649)
.
15 §
Vid behandlingen av en ansökan om tillstånd att verkställa en fusionsplan ska Finansinspektionen pröva att föreningarnas borgenärer tillförsäkras en betryggande säkerhet, om ett sådant skydd behövs med hänsyn till de fusionerande föreningarnas ekonomiska förhållanden och om borgenärerna inte redan har en sådan säkerhet.
Lag (2009:711)
.
16 §
Finansinspektionen ska avslå en ansökan enligt 14 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot stadgarna,
2. fusionen har förbjudits enligt konkurrenslagen (2008:579)  eller enligt rådets förordning (EG) nr 139/2004 av den 20  januari 2004 om kontroll av företagskoncentrationer eller om  prövning av fusionen pågår enligt konkurrenslagen eller den  nämnda förordningen,
3. föreningarnas borgenärer inte har tillförsäkrats en sådan  betryggande säkerhet som avses i 15 § eller de fusionerande  föreningarnas ekonomiska förhållanden i övrigt är sådana att  fusionen inte kan anses förenlig med insättares eller andra  fordringsägares intressen,
4. det är motiverat av hänsyn till allmänintresset,
5. det enligt 16 kap. 30 b § lagen (2018:672) om ekonomiska  föreningar finns hinder mot att en eller flera av de svenska  föreningarna deltar i en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan bifallas på grund av att prövning pågår  enligt konkurrenslagen eller rådets förordning (EG) nr 
139/2004 och prövningen kan antas bli avslutad inom kort tid,  får Finansinspektionen besluta att tillståndsfrågan ska vila  under högst sex månader.
Lag (2022:1649)
.
17 §
I stället för det som föreskrivs i 16 kap. 24 §  andra stycket lagen (2018:672) om ekonomiska föreningar om  tidpunkten för anmälan av fusionen för registrering ska  anmälan göras senast två månader från det att  Finansinspektionens tillstånd att verkställa fusionsplanen  har fått laga kraft.
Lag (2018:725)
.
18 §
Har upphävts genom
lag (2022:1649)
.
19 §
Fusion mellan en kreditmarknadsförening och ett helägt dotteraktiebolag får ske även om det i dotteraktiebolaget finns egendom som kreditmarknadsföreningen inte får förvärva enligt denna lag. Sådan egendom måste avyttras senast ett år från registreringen. Om det finns särskilda skäl får Finansinspektionen förlänga denna frist.
Lag (2009:711)
.
Skadestånd
20 §
Det som föreskrivs i 21 kap. 1-3 §§ lagen 
(2018:672) om ekonomiska föreningar om ansvar vid  överträdelse av den lagen, av tillämplig lag om  årsredovisning och av stadgarna gäller beträffande  kreditmarknadsföreningar även vid överträdelse av denna lag,  förordning (EU) nr 575/2013, lagen (2014:968) om särskild  tillsyn över kreditinstitut och värdepappersbolag och lagen 
(2014:966) om kapitalbuffertar.
Lag (2018:725)
.
20 a §
Vid tillämpningen av 21 kap. 9, 10 och 12 §§ lagen 
(2018:672) om ekonomiska föreningar om tid för att väcka talan  och hinder mot att väcka talan ska det som föreskrivs om  revisionsberättelsen även tillämpas i fråga om  granskningsberättelsen.
Lag (2024:356)
.
Särskilda bestämmelser för europakooperativ
21 §
I fråga om skyddet för borgenärer till en kreditmarknadsförening, som deltar i bildandet av ett europakooperativ genom fusion, ska bestämmelserna i 14-16 §§
om tillstånd att verkställa en fusionsplan tillämpas.
Lag (2009:711)
.
22 §
Bolagsverket ska utfärda ett sådant intyg som avses i artikel 29.2 i rådets förordning (EG) nr 1435/2003 av den 22 juli 2003 om stadga för europeiska kooperativa föreningar
(SCE-föreningar) (SCE-förordningen), när ett beslut har meddelats enligt 14-16 §§ och beslutet har vunnit laga kraft.
Lag (2009:711)
.
23 §
När ett europakooperativ som har tillstånd att driva finansieringsrörelse avser att flytta sitt säte från Sverige till en annan stat tillämpas inte 14-20 §§ lagen (2006:595) om europakooperativ. I stället tillämpas 24-26 §§ i detta kapitel.
I fråga om skyddet för europakooperativets borgenärer i samband med en flyttning av europakooperativets säte, skall bestämmelserna i 24 och 25 §§ tillämpas.
Lag (2006:612)
.
24 §
Om föreningsstämman med stöd av artikel 7 i SCE-
förordningen har beslutat att europakooperativets säte ska flyttas till en annan stat, ska europakooperativet ansöka om tillstånd till flyttningen. Frågan om sådant tillstånd prövas av Finansinspektionen.
Ansökan ska ges in inom en månad från föreningsstämmans beslut om flyttning.
Till ansökan ska följande handlingar fogas:
1. en kopia av protokollet från den föreningsstämma där beslut om flyttning fattades,
2. en kopia av förslaget om flyttning, och
3. en kopia av den redogörelse som avses i artikel 7.3 i SCE-
förordningen.
Om europakooperativet inte har fogat de handlingar som anges i tredje stycket till ansökan eller om det finns något annat hinder mot att ta upp ansökan till prövning, ska europakooperativet föreläggas att inom viss tid yttra sig eller avhjälpa bristen. Om europakooperativet inte gör detta, ska ansökan avvisas.
Finansinspektionen ska underrätta Bolagsverket och Skatteverket om ansökningar enligt första stycket.
Finansinspektionen ska också underrätta Bolagsverket om lagakraftvunna beslut som har meddelats med anledning av sådana ansökningar.
Lag (2009:711)
.
24 a §
Under den tid som Finansinspektionens handläggning av en ansökan enligt 24 § pågår får Skatteverket besluta om att föreningen under en viss tid om högst tolv månader inte får flytta sitt säte till en annan stat. Tiden får förlängas, om det finns särskilda skäl, men bara med tre månader i taget.
Så länge Skatteverkets beslut gäller, ska Finansinspektionens handläggning av ansökan enligt 24 § vila.
Skatteverket får besluta enligt första stycket bara om
1. det är motiverat av hänsyn till allmänintresset,
2. verket har beslutat om revision hos europakooperativet, och
3. det finns skäl att anta att revisionen skulle försvåras avsevärt av en flyttning av sätet.
Lag (2009:711)
.
25 §
Tillstånd till flyttningen av säte skall meddelas om
1. europakooperativets borgenärer tillförsäkras en betryggande säkerhet, om ett sådant skydd behövs med hänsyn till europakooperativets ekonomiska förhållanden och borgenärerna inte redan har en sådan säkerhet,
2. europakooperativets ekonomiska förhållanden i övrigt är sådana att flyttningen kan anses förenlig med insättares eller andra fordringsägares intressen, och
3. det inte finns hinder mot flyttningen enligt artikel 7.15 i SCE-förordningen.
Lag (2006:612)
.
26 §
Bolagsverket ska utfärda ett sådant intyg som avses i artikel 7.8 i SCE-förordningen när beslut har meddelats enligt 25 § och beslutet har vunnit laga kraft. Intyg får dock inte utfärdas om Finansinspektionen har meddelat ett sådant beslut som avses i 13 § lagen (2006:595) om europakooperativ.
Lag (2009:711)
.
27 §
I fråga om europakooperativ som har ett sådant förvaltningssystem som avses i artiklarna 37-41 i SCE-
förordningen (dualistiskt organiserade europakooperativ) skall vad som sägs om en kreditmarknadsförenings styrelse eller dess ledamöter i följande bestämmelser i denna lag tillämpas på tillsynsorganet eller dess ledamöter:
1 kap. 12 § om meddelandeförbud,
3 kap. 2 § första stycket 4 om ledningsprövning,
8 kap. 5 § första stycket 1 om avtal om tjänster med eller till förmån för styrelseledamot,
12 kap. 3 § om styrelsens sammansättning,
12 kap. 6 § om uppdrag i andra företag,
12 kap. 7 § andra stycket om upplysningsplikt mot stämman,
13 kap. 12 § om rätt för Finansinspektionen att sammankalla styrelsen och närvara vid sådant sammanträde och delta i överläggningarna, samt
15 kap. 2 § om återkallelse av tillstånd.
Av 21 § andra stycket och 26 § lagen (2006:595) om europakooperativ framgår att bestämmelserna i första stycket om styrelsen eller dess ledamöter skall tillämpas också på ett europakooperativs lednings- eller förvaltningsorgan eller dess ledamöter.
Lag (2006:612)
.
28 §
Ett europakooperativ skall upprätta årsredovisning och, i förekommande fall koncernredovisning, i enlighet med de bestämmelser i lagen (1995:1559) om årsredovisning i kreditinstitut och värdepappersbolag som är tillämpliga på kreditmarknadsföreningar.
Lag (2006:612)
.
29 §
Rätten att teckna firman för ett europakooperativ  får utövas bara av två eller flera personer i förening, om  inte något annat följer av 7 kap. 36 § lagen (2018:672) om  ekonomiska föreningar.
Lag (2018:725)
.
13 kap. Tillsyn
Registreringsmyndighet
1 §
Registreringsmyndighet för banker och filialer till  utländska bankföretag är Bolagsverket. Hos  registreringsmyndigheten förs ett bankregister. I detta skrivs  de uppgifter in som enligt denna lag, aktiebolagslagen 
(2005:551), sparbankslagen (1987:619), lagen (2018:672) om  ekonomiska föreningar, lagen (1992:160) om utländska filialer  m.m. eller andra författningar ska anmälas för registrering  eller i övrigt ska tas in i registret.
För registrering av kreditmarknadsbolag och  kreditmarknadsföreningar gäller det som föreskrivs i  aktiebolagslagen respektive lagen om ekonomiska föreningar.  För registrering av filialer till utländska kreditföretag  gäller lagen om utländska filialer m.m.
Registreringsmyndigheten ska lämna ut uppgifter och handlingar  i bankregistret i elektronisk form, om det begärs.
Lag (2020:671)
.
Tillsynen och dess omfattning
2 §
Finansinspektionen har tillsyn över kreditinstitut och  utländska kreditinstitut som inrättat filial enligt 4 kap. 
4 §.
För ett kreditinstitut omfattar tillsynen att rörelsen drivs  enligt
1. denna lag,
2. andra författningar som reglerar institutets verksamhet,
3. institutets bolagsordning, stadgar eller reglemente, och
4. interna instruktioner som har sin grund i författningar som  reglerar institutets verksamhet.
Finansinspektionen har dessutom tillsyn över att  kreditinstitutets ägare och ledning uppfyller  lämplighetskraven i denna lag. Om Finansinspektionen vid  inspektion eller på annat sätt har upptäckt en omständighet  som kan antas ha samband med eller utgöra penningtvätt eller  finansiering av terrorism, ska inspektionen särskilt  kontrollera att ägare och ledning uppfyller lämplighetskraven.
För en filial till ett utländskt kreditinstitut som avses i 
4 kap. 4 § ska inspektionen se till att institutet följer de  lagar och andra författningar som gäller för institutets  verksamhet här i landet.
Lag (2020:1209)
.
2 a §
I samband med en översyn och utvärdering av ett  kreditinstitut får Finansinspektionen, vid tillämpning av  artikel 84 i kapitaltäckningsdirektivet, bestämma att  institutet ska använda schablonmetoden i stället för
- interna metoder, eller
- den förenklade schablonmetoden.
Lag (2020:1209)
.
Upplysningar från och undersökningar hos ett kreditinstitut
3 §
Ett kreditinstitut och sådana utländska kreditinstitut som inrättat filial i Sverige ska lämna Finansinspektionen de upplysningar om sin verksamhet och därmed sammanhängande omständigheter som inspektionen begär.
Finansinspektionen får även begära sådana upplysningar som avses i första stycket av personer som är anställda hos de institut som avses i första stycket samt av personer som är anställda i företag som avses i 6 kap. 1 § lagen (2014:968)
om särskild tillsyn över kreditinstitut och värdepappersbolag.
Lag (2014:982)
.
3 a §
Regeringen eller den myndighet som regeringen bestämmer meddelar föreskrifter om att vissa uppgifter som enligt 3 §
ska lämnas till Finansinspektionen i stället ska lämnas till Statistiska centralbyrån.
Lag (2014:487)
.
4 §
Finansinspektionen får när inspektionen anser att det är nödvändigt genomföra en undersökning hos ett kreditinstitut och sådana utländska kreditinstitut som inrättat filial i Sverige.
Innan en undersökning genomförs hos ett utländskt kreditinstitut som har inrättat filial enligt 4 kap. 1 §, ska Finansinspektionen samråda med behörig myndighet i det land inom EES som har auktoriserat det utländska kreditinstitutet.
Lag (2014:982)
.
Upplysningar från och undersökningar hos andra företag
4 a §
Ett kreditinstitut ska underrätta Finansinspektionen om  det fallerar eller sannolikt kommer att fallera.  Finansinspektionen ska omedelbart informera  resolutionsmyndigheten (Riksgäldskontoret) och andra berörda  resolutionsmyndigheter om underrättelsen.
Lag (2015:1029)
.
5 §
Om ett kreditinstitut ingår i en koncern, skall de övriga företagen i koncernen lämna Finansinspektionen de upplysningar om sin verksamhet och därmed sammanhängande omständigheter som inspektionen behöver för sin tillsyn över institutet.
5 a §
Ett företag som avses i 1 kap. 1 § första stycket 2  lagen (2015:1016) om resolution ska underrätta  Finansinspektionen om det fallerar eller sannolikt kommer att  fallera. Finansinspektionen ska omedelbart informera  Riksgäldskontoret och andra berörda resolutionsmyndigheter om  underrättelsen.
Om företaget har åsidosatt sina skyldigheter enligt första  stycket, ska Finansinspektionen ingripa enligt 15 kap.
Lag (2015:1029)
.
6 §
Har ett företag fått i uppdrag av ett kreditinstitut att driva någon del av institutets rörelse, får Finansinspektionen genomföra undersökningar hos företaget, om det behövs för tillsynen över institutet. Ett sådant företag skall också lämna Finansinspektionen de upplysningar om sin verksamhet och därmed sammanhängande omständigheter som inspektionen behöver för sin tillsyn över institutet.
Samarbete och utbyte av information
6 a §
Finansinspektionen ska, i den utsträckning som följer av  Sveriges medlemskap i Europeiska unionen, i sin  tillsynsverksamhet samarbeta och utbyta information med
- andra behöriga myndigheter,
- Europeiska bankmyndigheten,
- Europeiska systemrisknämnden,
- Europeiska värdepappers- och marknadsmyndigheten,
- Europeiska centralbanken, och
- offentliga organ inom EES som avses i artikel 56 första  stycket h i kapitaltäckningsdirektivet.
Finansinspektionen får, i den utsträckning som följer av  artikel 58a i kapitaltäckningsdirektivet, i sin  tillsynsverksamhet samarbeta och utbyta information med
- Internationella valutafonden,
- Världsbanken,
- Banken för internationell betalningsutjämning, och
- Rådet för finansiell stabilitet.
Lag (2020:1209)
.
6 b §
Finansinspektionen får hänskjuta frågor som rör ett  förfarande av en annan behörig myndighet inom EES till  Europeiska bankmyndigheten för tvistlösning i de fall som  framgår av
1. artiklarna 112.2, 116 och 133 i  kapitaltäckningsdirektivet, och
2. artiklarna 8.3 andra stycket, 8.4 andra stycket, 20.7 och 
30.5-30.7 i krishanteringsdirektivet.
Lag (2015:1029)
.
6 c §
Finansinspektionen får även hänskjuta sådana frågor som avses i 6 b § till Europeiska bankmyndigheten för tvistlösning i enlighet med artiklarna 41.2, 43.5, 50.4 och 51.2 i kapitaltäckningsdirektivet.
Lag (2014:982)
.
6 d §
Finansinspektionen får begära att Europeiska  bankmyndigheten bistår de behöriga myndigheterna med att nå  en överenskommelse i de fall som framgår av artiklarna 8.2  tredje stycket, 20.5 andra stycket, 25.4 och 30.4 andra  stycket i krishanteringsdirektivet.
Lag (2015:1029)
.
7 §
Efter anmälan till Finansinspektionen kan en behörig myndighet i ett annat land inom EES genomföra en undersökning hos en i Sverige inrättad filial till utländskt kreditinstitut som avses i 4 kap. 1 § och hos en filial till ett sådant företag som avses i 4 kap. 3 §.
Lag (2014:982)
.
8 §
Finansinspektionen skall lämna de uppgifter som en behörig myndighet i ett annat land inom EES behöver för sin tillsyn över ett utländskt kreditinstitut, ett utländskt finansiellt institut eller dotterföretag som driver verksamhet här enligt 4 kap. 1, 2 eller 3 §.
Register över avtal
8 a §
Finansinspektionen får besluta att ett kreditinstitut  ska upprätta register över sina finansiella avtal och andra  avtal av väsentlig betydelse för kreditinstitutets  verksamhet.
Lag (2015:1029)
.
Revision
9 §
Finansinspektionen har rätt att förordna en eller flera revisorer att tillsammans med övriga revisorer delta i revisionen av ett kreditinstitut. Inspektionen får när som helst återkalla ett sådant förordnande och utse en ny revisor.
Revisorn har rätt till skäligt arvode från institutet för sitt arbete. Storleken på arvodet bestäms av inspektionen.
Finansinspektionen skall utfärda en instruktion för en revisor som förordnats av inspektionen. En revisor som förordnats av Finansinspektionen skall oavsett stämmans anvisningar följa den instruktion som inspektionen har utfärdat.
10 §
En revisor eller en särskild granskare ska omgående  rapportera till Finansinspektionen om han eller hon vid  fullgörandet av sitt uppdrag i ett kreditinstitut får kännedom  om förhållanden som
1. kan utgöra en väsentlig överträdelse av de författningar  som reglerar institutets verksamhet,
2. kan påverka institutets fortsatta drift negativt, eller
3. kan leda till att revisorn avstyrker att balansräkningen  eller resultaträkningen fastställs eller till anmärkning  enligt 9 kap. 33 eller 34 § aktiebolagslagen (2005:551), 
8 kap. 36 eller 37 § lagen (2018:672) om ekonomiska föreningar  eller 4 a kap. 14 eller 15 § sparbankslagen (1987:619).
Revisorn och granskaren har en motsvarande  rapporteringsskyldighet om han eller hon får kännedom om  förhållanden som avses i första stycket vid fullgörande av  uppdrag i kreditinstitutets moderföretag eller dotterföretag  eller i ett företag som har en likartad förbindelse med  institutet.
Lag (2020:671)
.
Upprättande av särskild balansräkning
11 §
Styrelsen i en sparbank, en medlemsbank eller i en kreditmarknadsförening är skyldig att genast låta upprätta en särskild balansräkning, om det finns skäl att anta att institutet inte kan uppfylla kapitalbaskravet enligt 2 kap.
1 § lagen (2014:968) om särskild tillsyn över kreditinstitut och värdepappersbolag.
Balansräkningen ska granskas av institutets revisor. Om granskningen visar att kravet inte är uppfyllt, ska institutets styrelse genast underrätta Finansinspektionen.
Lag (2014:982)
.
Sammankallande av styrelse eller stämma
12 §
Finansinspektionen får sammankalla styrelsen i ett kreditinstitut. Om styrelsen inte har rättat sig efter en begäran från inspektionen om att kalla till extra stämma, får inspektionen utfärda en sådan kallelse.
Företrädare för inspektionen får närvara vid stämma och vid ett sådant styrelsesammanträde som inspektionen har sammankallat samt delta i överläggningarna.
Allmänt ombud vid konkurs
13 §
När ett kreditinstitut har försatts i konkurs, skall Finansinspektionen förordna ett allmänt ombud. Det allmänna ombudet skall som konkursförvaltare delta i konkursboets förvaltning tillsammans med den eller de förvaltare som utses enligt konkurslagen (1987:672).
Det allmänna ombudet kan beträffande medförvaltare göra en sådan framställning som avses i 7 kap. 5 § konkurslagen.
Även om beslut om delning av konkursboets förvaltning har fattats, får det allmänna ombudet delta i förvaltningen i dess helhet.
Bestämmelserna i konkurslagen om arvode till konkursförvaltare gäller också det allmänna ombudet.
Finansinspektionens befogenheter vid ett kreditinstituts likvidation
14 §
Under ett kreditinstituts likvidation har Finansinspektionen samma befogenheter i fråga om likvidatorerna och stämman som inspektionen annars har i fråga om styrelsen och stämman.
Pensions- eller personalstiftelse
15 §
Om en pensionsstiftelse eller en personalstiftelse hör till ett kreditinstitut och stiftelsens förmögenhet huvudsakligen kommer från medel som tillskjutits av kreditinstitutet, skall Finansinspektionen se till att stiftelsens tillgångar är placerade på ett sätt som bereder skälig säkerhet. Vid den bedömningen skall stiftelsens ändamål beaktas och hänsyn tas till vad som föreskrivs i denna lag om placering av ett instituts medel. Om stiftelsens tillgångar inte har placerats på ett tillfredsställande sätt, får inspektionen förelägga stiftelsen att göra rättelse.
Den som företräder stiftelsen skall på Finansinspektionens begäran hålla stiftelsens kassa och övriga tillgångar samt böcker, räkenskaper och andra handlingar tillgängliga för granskning. Han eller hon skall även lämna inspektionen alla de upplysningar om stiftelsen som inspektionen begär.
Avgifter till Finansinspektionen
16 §
Kreditinstitut och utländska kreditinstitut med filial  här i landet ska med årliga avgifter bekosta  Finansinspektionens verksamhet samt Statistiska centralbyråns  verksamhet enligt lagen (2014:484) om en databas för  övervakning av och tillsyn över finansmarknaderna. Detsamma  gäller sådana företag som avses i 4 kap. 3 § och som har  filial här i landet.
Finansinspektionen får ta ut avgifter för prövning av  ansökningar, anmälningar och underrättelser enligt denna  lag.
Lag (2015:1029)
.
14 kap. Särskilt om prövningen av ägares lämplighet
1 §
Ett direkt eller indirekt förvärv av aktier eller andelar i ett kreditinstitut, som medför att förvärvarens sammanlagda innehav utgör ett kvalificerat innehav, får ske bara efter tillstånd av Finansinspektionen. Detsamma gäller förvärv som innebär att ett kvalificerat innehav ökas
1. så att det uppgår till eller överstiger 20, 30 eller 50 procent av kapitalet eller röstetalet för samtliga aktier eller andelar, eller
2. så att institutet blir dotterföretag.
Tillstånd enligt första stycket ska inhämtas före förvärvet.
Ansökan om tillstånd ska göras skriftligen. Om förvärvet har gjorts genom bodelning, arv, testamente, bolagsskifte eller på annat liknande sätt, krävs i stället tillstånd för att förvärvaren ska få behålla aktierna eller andelarna.
Förvärvaren ska då ansöka om tillstånd inom sex månader efter förvärvet.
Finansinspektionen ska inom två arbetsdagar från det att en fullständig ansökan kommit in till inspektionen skicka en bekräftelse till förvärvaren om att ansökan har tagits emot.
Lag (2009:361)
.
1 a §
Bestämmelserna i 2 a, 3 och 4 §§ ska inte gälla vid  beslut om överföring, minskning eller konvertering enligt 6, 
16, 17 eller 21 kap. lagen (2015:1016) om resolution.
Lag (2015:1029)
.
2 §
Tillstånd ska ges till förvärv som avses i 1 §, om  förvärvaren bedöms lämplig att utöva ett väsentligt inflytande  över ledningen av ett kreditinstitut och det kan antas att det  tilltänkta förvärvet är ekonomiskt sunt. Hänsyn ska tas till  förvärvarens sannolika påverkan på verksamheten i  kreditinstitutet.
Vid bedömningen enligt första stycket ska förvärvarens  anseende och kapitalstyrka beaktas. Det ska också beaktas
1. om den som till följd av förvärvet kommer att ingå i  styrelsen för kreditinstitutet eller vara verkställande  direktör i det, eller vara ersättare för någon av dem, har  tillräcklig insikt och erfarenhet för att delta i ledningen av  ett kreditinstitut och även i övrigt är lämplig för en sådan  uppgift samt om styrelsen i sin helhet har tillräckliga  kunskaper och erfarenheter för att leda institutet,
2. om det finns skäl att anta att förvärvaren kommer att  motverka att kreditinstitutets rörelse drivs på ett sätt som  är förenligt med denna lag och andra författningar som  reglerar institutets verksamhet, och
3. om det finns skäl att anta att förvärvet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om förvärvaren är ett finansiellt holdingföretag eller ett  blandat finansiellt holdingföretag ska det vid bedömningen av  förvärvarens anseende särskilt beaktas om dess ledning  uppfyller de krav som ställs på ledningen i ett sådant företag  enligt 3 kap. 5 § lagen (2014:968) om särskild tillsyn över  kreditinstitut och värdepappersbolag respektive 5 kap. 16 §  lagen (2006:531) om särskild tillsyn över finansiella  konglomerat.
Om förvärvet skulle leda till nära förbindelser mellan  kreditinstitutet och någon annan, får tillstånd ges bara om  förbindelserna inte hindrar en effektiv tillsyn av institutet.
Lag (2022:674)
.
2 a §
Frågan om tillstånd enligt 2 § får avgöras först efter samråd med behörig myndighet i ett annat land inom EES om förvärvaren är
1. ett i det landet auktoriserat utländskt kreditinstitut, företag för elektroniska pengar, försäkringsföretag eller värdepappersföretag, eller ett i det landet hemmahörande förvaltningsbolag som där har tillstånd att driva verksamhet enligt bestämmelserna i Europaparlamentets och rådets direktiv 2009/65/EG av den 13 juli 2009 om samordning av lagar och andra författningar som avser företag för kollektiva investeringar i överlåtbara värdepapper (fondföretag),
2. ett moderföretag till ett sådant företag som avses i 1, eller
3. en fysisk eller juridisk person som kontrollerar ett sådant företag som avses i 1.
Lag (2011:883)
.
2 b §
Finansinspektionens beslut i en fråga om tillstånd till förvärv som avses i 1 § ska meddelas inom 60 arbetsdagar efter det att den bekräftelse som avses i 1 § tredje stycket skickades (bedömningsperioden). Om Finansinspektionen begär kompletterande uppgifter kan bedömningsperioden förlängas.
Finansinspektionen ska anses ha beviljat tillstånd till förvärvet, om inspektionen inte inom bedömningsperioden har meddelat beslut i fråga om ansökan.
Om Finansinspektionen beviljar tillstånd till ett förvärv, får inspektionen besluta en viss tid inom vilken förvärvet ska genomföras. Inspektionen får besluta att förlänga tiden.
Lag (2009:361)
.
2 c §
Bedömningsperioden enligt 2 b § ska förlängas om det  samtidigt med en prövning av om ett kreditinstituts ägare  uppfyller lämplighetskraven enligt detta kapitel pågår en  prövning av en ansökan om godkännande av ett finansiellt  holdingföretag eller ett blandat finansiellt holdingföretag  enligt 1 kap. 7, 8 och 10-13 §§ lagen (2014:968) om särskild  tillsyn över kreditinstitut och värdepappersbolag.  Bedömningsperioden förlängs då med 20 arbetsdagar efter det  att ett beslut i ärendet om godkännande har meddelats.
Lag (2020:1209)
.
3 §
Den som har beslutat att avyttra ett kvalificerat innehav av aktier eller andelar i ett kreditinstitut eller en så stor del av ett sådant kvalificerat innehav att innehavet därigenom kommer att understiga någon av de i 1 § första stycket angivna gränserna ska skriftligen underrätta Finansinspektionen om det.
Lag (2009:361)
.
4 §
När ett kreditinstitut får kännedom om att aktier eller andelar i institutet förvärvats enligt 1 § eller avyttrats enligt 3 §, skall institutet snarast anmäla förvärvet eller avyttringen till Finansinspektionen.
När ett kreditinstitut i annat fall får kännedom om att det har nära förbindelser med någon annan, skall institutet snarast anmäla det till Finansinspektionen.
Ett annat kreditinstitut än en sparbank skall årligen till Finansinspektionen anmäla namnen på de ägare som har ett kvalificerat innehav av aktier eller andelar i institutet samt storleken på innehaven.
5 §
Om en juridisk person har ett kvalificerat innehav av aktier eller andelar i ett kreditinstitut, skall den juridiska personen snarast anmäla ändringar av vilka som ingår i dess ledning till Finansinspektionen.
6 §
Finansinspektionen får besluta att den som har ett  kvalificerat innehav av aktier eller andelar i ett  kreditinstitut vid stämman inte får företräda fler aktier  eller andelar än som motsvarar ett innehav som inte är  kvalificerat
1. om innehavaren motverkar eller kan antas komma att motverka  att kreditinstitutets verksamhet drivs på ett sätt som är  förenligt med kraven i denna lag och andra författningar som  reglerar institutets verksamhet,
2. om innehavaren i väsentlig utsträckning har åsidosatt sina  skyldigheter i näringsverksamhet eller i andra ekonomiska  angelägenheter eller gjort sig skyldig till allvarlig  brottslighet,
3. om innehavaren är ett finansiellt holdingföretag eller ett  blandat finansiellt holdingföretag och dess ledning inte  uppfyller de krav som ställs på ledningen i ett sådant företag  enligt 3 kap. 5 § lagen (2014:968) om särskild tillsyn över  kreditinstitut och värdepappersbolag respektive 5 kap. 16 §  lagen (2006:531) om särskild tillsyn över finansiella  konglomerat, eller
4. om det finns skäl att anta att innehavet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om den som har ett kvalificerat innehav av aktier eller  andelar inte har ansökt om tillstånd till ett förvärv som  avses i 1 §, får Finansinspektionen besluta att innehavaren  vid stämman inte får företräda aktierna eller an-delarna till  den del de omfattas av ett krav på tillstånd.
Om någon i strid med ett beslut av Finansinspektionen har ett  kvalificerat innehav av aktier eller andelar, får innehavaren  inte företräda aktierna eller andelarna vid stämman till den  del innehavet står i strid med beslutet.
Lag (2022:674)
.
7 §
Finansinspektionen får förelägga en ägare som avses i 6 §
första stycket att avyttra så stor del av aktierna eller andelarna att innehavet därefter inte är kvalificerat. En ägare som avses i 6 § andra eller tredje stycket får föreläggas att avyttra så stor del av aktierna eller andelarna att innehavet inte står i strid med inspektionens beslut.
7 a §
Finansinspektionen får utöver det som anges i 6 och 7
§§ besluta att en ägare som inte följer bestämmelserna i 1 eller 3 § ska betala en sanktionsavgift som bestäms i enlighet med 15 kap. 8-9 §§.
Lag (2015:184)
.
8 §
Aktier eller andelar som omfattas av förbud enligt 6 §
eller föreläggande enligt 7 § skall inte räknas med när det fordras samtycke av ägare till en viss del av aktierna eller andelarna i kreditinstitutet för att ett beslut skall bli giltigt eller en befogenhet skall få utövas. Detta gäller dock inte om en förvaltare har förordnats enligt 9 §.
9 §
Om det finns särskilda skäl, får Finansinspektionen begära att tingsrätten förordnar en lämplig person att som förvaltare företräda sådana aktier eller andelar som enligt 6 § inte får företrädas av ägaren. En sådan ansökan prövas av tingsrätten i den ort där ägaren har sitt hemvist eller, om ägaren inte har hemvist i Sverige, av Stockholms tingsrätt.
En förvaltare har rätt till skälig ersättning för arbete och utlägg. Ersättningen skall betalas av ägaren till aktierna eller andelarna och skall på begäran förskotteras av kreditinstitutet. Om den betalningsskyldige inte godtar förvaltarens anspråk, fastställs ersättningen av tingsrätten.
10 §
Om ett kreditinstitut har nära förbindelser med någon annan och det hindrar en effektiv tillsyn av kreditinstitutet, får Finansinspektionen förelägga innehavare av aktier eller andelar som medför att förbindelserna är nära att avyttra så stor del av aktierna eller andelarna att så inte längre är fallet.
Finansinspektionen får även besluta att den eller de som omfattas av ett beslut enligt första stycket inte får företräda aktierna eller andelarna vid stämman. I så fall skall bestämmelserna i 9 § tillämpas.
15 kap. Ingripanden
Ingripanden mot kreditinstitut och vissa fysiska personer
1 §
Om ett kreditinstitut har åsidosatt sina skyldigheter  enligt denna lag, andra författningar som reglerar institutets  verksamhet, institutets bolagsordning, stadgar eller  reglemente eller interna instruktioner som har sin grund i  författningar som reglerar institutets verksamhet, ska  Finansinspektionen ingripa.
Finansinspektionen ska då
- utfärda ett föreläggande att inom en viss tid begränsa eller  minska riskerna i rörelsen i något avseende, begränsa eller  helt avstå från utdelning eller räntebetalningar eller vidta  någon annan åtgärd för att komma till rätta med situationen,
- meddela ett förbud att verkställa beslut, eller
- göra en anmärkning.
Om överträdelsen är allvarlig ska kreditinstitutets tillstånd  återkallas eller, om det är tillräckligt, varning meddelas.  Finansinspektionen får dock inte återkalla ett kreditinstituts  tillstånd bara på den grunden att institutet inte uppfyller  kraven i artikel 92a eller 92b i tillsynsförordningen.
Finansinspektionen ska även ingripa genom att utfärda ett  föreläggande i enlighet med andra stycket, om det är sannolikt  att ett kreditinstitut inom tolv månader inte längre kommer  att uppfylla sina skyldigheter enligt denna lag eller andra  författningar som reglerar institutets verksamhet.
Lag (2020:1209)
.
1 a §
Finansinspektionen ska ingripa mot någon som ingår i ett  kreditinstituts styrelse eller är dess verkställande direktör,  eller ersättare för någon av dem, om kreditinstitutet
1. har fått tillstånd att driva bank- eller  finansieringsrörelse genom att lämna falska uppgifter eller på  annat otillbörligt sätt,
2. i strid med 14 kap. 4 § första stycket låter bli att till  Finansinspektionen anmäla sådana förvärv och avyttringar som  avses där,
3. i strid med 14 kap. 4 § tredje stycket låter bli att till  Finansinspektionen anmäla namnen på de ägare som har ett  kvalificerat innehav av aktier eller andelar i institutet samt  storleken på innehaven,
4. inte uppfyller kraven i 6 kap. 1, 2, 2 b-3 c, 4, 4 a, 4 c  eller 5 § eller i föreskrifter som har meddelats med stöd av 
16 kap. 1 § 5,
5. låter bli att lämna information till Finansinspektionen  eller lämnar ofullständig eller felaktig information om  efterlevnaden av skyldigheten att uppfylla kapitalbaskraven  enligt artikel 92 i tillsynsförordningen, i strid med artikel 
430.1 i den förordningen,
6. låter bli att rapportera eller lämnar ofullständig eller  felaktig information till Finansinspektionen när det gäller  data som avses i artikel 430a i tillsynsförordningen,
7. låter bli att lämna information till Finansinspektionen  eller lämnar ofullständig eller felaktig information om en  stor exponering i strid med artikel 394.1 i  tillsynsförordningen,
8. låter bli att lämna information till Finansinspektionen  eller lämnar ofullständig eller felaktig information om  likviditet i strid med artikel 415.1 och 415.2 i  tillsynsförordningen,
9. låter bli att lämna uppgifter till Finansinspektionen eller  lämnar ofullständig eller felaktig information om sin  bruttosoliditet i strid med artikel 430.1 och 430.2 i  tillsynsförordningen,
10. vid upprepade tillfällen eller systematiskt låter bli att  hålla likvida tillgångar i strid med artikel 412 i  tillsynsförordningen,
11. utsätter sig för en exponering som överskrider gränserna  enligt artikel 395 i tillsynsförordningen,
12. är exponerat för kreditrisken i en  värdepapperiseringsposition utan att uppfylla villkoren i  artikel 405 i tillsynsförordningen,
13. låter bli att lämna information eller lämnar ofullständig  eller felaktig information i strid med någon av artiklarna 
431.1-431.3 och 451.1 i tillsynsförordningen,
14. gör betalningar till innehavare av instrument som ingår i  institutets kapitalbas i strid med 8 kap. 3 och 4 §§ lagen 
(2014:966) om kapitalbuffertar eller artikel 28, 51 eller 63 i  tillsynsförordningen, när dessa artiklar förbjuder sådana  betalningar till innehavare av instrument som ingår i  kapitalbasen,
15. har befunnits ansvarigt för en allvarlig, upprepad eller  systematisk överträdelse av lagen (2017:630) om åtgärder mot  penningtvätt och finansiering av terrorism eller föreskrifter  som har meddelats med stöd av den lagen,
16. har befunnits ansvarigt för en allvarlig, upprepad eller  systematisk överträdelse av Europaparlamentets och rådets  förordning (EU) 2023/1113 av den 31 maj 2023 om uppgifter som  ska åtfölja överföringar av medel och vissa kryptotillgångar  och om ändring av direktiv (EU) 2015/849,
17. har tillåtit en styrelseledamot, verkställande direktören  eller ersättare för någon av dem att åta sig ett sådant  uppdrag i institutet eller kvarstå i institutet trots att  kraven i 3 kap. 2 § första stycket 4 eller 5, 10 kap.  
8 a-8 c §§ eller 12 kap. 6 a-6 c §§ eller i föreskrifter som  har meddelats med stöd av 16 kap. 1 § 3 inte är uppfyllda,
18. i strid med 6 a kap. 1 eller 2 § låter bli att upprätta  eller lämna in en återhämtningsplan eller en  koncernåterhämtningsplan,
19. i strid med 6 b kap. 11 § låter bli att anmäla att  koncerninternt finansiellt stöd ska lämnas,
20. i strid med 13 kap. 4 a och 5 a §§ låter bli att  underrätta Finansinspektionen om institutet fallerar eller  sannolikt kommer att fallera,
21. inte uppfyller kravet på kapitalbas och kvalificerade  skulder enligt 4 kap. lagen (2015:1016) om resolution eller i  strid med 28 kap. 1 § samma lag låter bli att lämna begärda  upplysningar till Riksgäldskontoret,
22. är ett moderföretag enligt artikel 4.1.15 i  tillsynsförordningen och inte uppfyller kraven i del tre,  fyra, sex eller sju i den förordningen eller 2 kap. 1 eller 
2 § lagen (2014:968) om särskild tillsyn över kreditinstitut  och värdepappersbolag på grupp- eller undergruppsnivå,
23. omfattas av tillståndsplikt enligt lagen (2003:1223) om  utgivning av säkerställda obligationer och
a) har fått tillstånd att ge ut säkerställda obligationer  genom att lämna falska uppgifter eller på något annat  otillbörligt sätt,
b) driver verksamhet med säkerställda obligationer utan  tillstånd,
c) ger ut säkerställda obligationer som inte uppfyller 3 kap. 
1, 2, 3, 4, 5, 6, 7, 10, 11 eller 15 § eller 16 § andra  stycket lagen om utgivning av säkerställda obligationer,
d) låter bli att lämna information eller lämnar ofullständig  eller felaktig information i strid med 3 kap. 16 § första  stycket lagen om utgivning av säkerställda obligationer, eller
e) vid upprepade tillfällen eller systematiskt låter bli att  hålla likvida tillgångar i en sådan likviditetsbuffert som  avses i 3 kap. 9 a § lagen om utgivning av säkerställda  obligationer,
24. låter bli att lämna uppgifter om sin verksamhet med  säkerställda obligationer till Finansinspektionen eller lämnar  ofullständiga eller felaktiga uppgifter i strid med 13 kap. 
3 §, eller
25. har åsidosatt sina skyldigheter enligt någon av artiklarna 
5-10,  
11.1-11.10, 12-14, 16.1, 16.2, 17, 18.1, 18.2, 19.1, 19.3, 
19.4, 23-25,  
26.1-26.8, 27, 28.1-28.8, 29, 30.1-30.4, 31.12 eller 45 i  Europaparlamentets och rådets förordning (EU) 2022/2554.
Om en sådan person som anges i första stycket omfattas av  tillstånds- eller underrättelseskyldighet enligt 14 kap. 1  eller 3 § för förvärv eller avyttring av aktier eller andelar  i institutet, ska första stycket 2 och 3 inte gälla för den  personen i fråga om dessa aktier eller andelar.
Ett ingripande enligt första stycket får ske bara om  institutets överträdelse är allvarlig och den fysiska personen  i fråga uppsåtligen eller av grov oaktsamhet orsakat  överträdelsen.
Ingripande får ske genom en eller båda av följande sanktioner:
1. beslut att personen i fråga under en viss tid, lägst tre  och högst tio år, inte får vara styrelseledamot eller  verkställande direktör i ett kreditinstitut, eller ersättare  för någon av dem, eller
2. beslut om sanktionsavgift.
Lag (2024:1284)
.
1 b §
Vid valet av sanktion ska Finansinspektionen ta hänsyn till hur allvarlig överträdelsen är och hur länge den pågått.
Särskild hänsyn ska tas till överträdelsens art, överträdelsens konkreta och potentiella effekter på det finansiella systemet, skador som uppstått och graden av ansvar.
Finansinspektionen får avstå från ingripande om en överträdelse är ringa eller ursäktlig, om kreditinstitutet gör rättelse eller om den fysiska personen verkat för att institutet gör rättelse eller om någon annan myndighet har vidtagit åtgärder mot institutet eller den fysiska personen och dessa åtgärder bedöms tillräckliga.
Lag (2015:184)
.
1 c §
Utöver det som anges i 1 b § ska i försvårande riktning beaktas om kreditinstitutet eller den fysiska personen tidigare har begått en överträdelse. Vid denna bedömning bör särskild vikt fästas vid om överträdelserna är likartade och den tid som har gått mellan de olika överträdelserna.
I förmildrande riktning ska beaktas om
1. institutet eller den fysiska personen i väsentlig mån genom ett aktivt samarbete har underlättat Finansinspektionens utredning, och
2. institutet snabbt upphört med överträdelsen eller den fysiska personen snabbt verkat för att överträdelsen ska upphöra, sedan den anmälts till eller påtalats av Finansinspektionen.
Lag (2015:184)
.
1 d §
I lagen (2014:968) om särskild tillsyn över kreditinstitut och värdepappersbolag finns bestämmelser om möjlighet att ingripa genom beslut om särskilt kapitalbaskrav och särskilt likviditetskrav.
I lagen (2014:966) om kapitalbuffertar finns bestämmelser om ingripande mot ett kreditinstitut som inte uppfyller kapitalbaskraven enligt den lagen.
Lag (2015:184)
.
2 §
Om någon som ingår i ett kreditinstituts styrelse eller är dess verkställande direktör inte uppfyller de krav som anges i 3 kap. 2 § 4, ska Finansinspektionen återkalla institutets tillstånd. Det får dock ske bara om inspektionen först beslutat att anmärka på personen eller personerna och om denne eller dessa, sedan en av inspektionen bestämd tid om högst tre månader har gått, fortfarande finns kvar i styrelsen eller som verkställande direktör
Första stycket gäller också om styrelsen i sin helhet inte uppfyller de krav som anges i 3 kap. 2 § 5.
I stället för att återkalla tillståndet, får Finansinspektionen besluta att en styrelseledamot eller verkställande direktör inte längre får vara det.
Finansinspektionen får då förordna en ersättare. Ersättarens uppdrag gäller till dess institutet utsett en ny styrelseledamot eller verkställande direktör.
Lag (2014:982)
.
2 b §
När Finansinspektionen har anledning att ingripa mot  ett kreditinstitut enligt 1 eller 2 § och överträdelserna är  av sådan art eller omfattning att det finns skäl att anta att  kreditinstitutet kan komma att omfattas av resolution enligt  lagen (2015:1016) om resolution, ska Finansinspektionen  underrätta Riksgäldskontoret och Sveriges riksbank om detta.  Finansinspektionen ska också lämna de uppgifter till  Riksgäldskontoret som myndigheten behöver för att förbereda  sådana åtgärder som avses i den lagen.
Finansinspektionen ska då även underrätta kreditinstitutet,  om inspektionen anser att en ökning av kapitalet i  kreditinstitutet är nödvändig för att institutet inte ska  fallera.
Lag (2015:1029)
.
2 c §
Om Finansinspektionen ingriper mot ett kreditinstitut  när förutsättningarna i 2 b § är uppfyllda, ska inspektionen  i beslutet ange att ingripandet är en sådan krisavvärjande  åtgärd som avses i lagen (2015:1016) om resolution.
Lag (2015:1029)
.
3 §
Finansinspektionen ska återkalla ett kreditinstituts tillstånd om institutet
1. inte har anmälts för registrering inom föreskriven tid eller anmälan har avskrivits eller avslagits genom ett beslut som har vunnit laga kraft,
2. inte inom ett år från det tillstånd beviljades har börjat driva sådan rörelse som tillståndet avser,
3. har förklarat sig avstå från tillståndet,
4. har överlåtit hela sin rörelse,
5. under en sammanhängande tid av sex månader inte har drivit sådan rörelse som tillståndet avser,
6. försatts i konkurs eller om beslut fattats om att institutet ska träda i tvångslikvidation, eller
7. har fått tillståndet genom att lämna falska uppgifter eller på något annat otillbörligt sätt.
I fall som avses i första stycket 2, 5 och 7 får i stället varning meddelas, om det är tillräckligt.
Lag (2014:982)
.
4 §
Om tillståndet återkallas får Finansinspektionen bestämma hur avvecklingen av rörelsen skall ske.
Ett beslut om återkallelse får förenas med förbud att fortsätta rörelsen.
5 §
Har Finansinspektionen av en behörig myndighet underrättats om att ett svenskt kreditinstitut överträtt föreskrifter som gäller i det landet för sådana institut, ska inspektionen genast vidta de åtgärder som anges i 1-4 §§ mot institutet, om det föreligger någon omständighet som avses där. Inspektionen ska genast underrätta den behöriga myndigheten om vilka åtgärder som vidtas.
Lag (2014:982)
.
6 §
Har upphävts genom
lag (2013:455)
.
Sanktionsavgift
7 §
Om ett kreditinstitut har meddelats beslut om anmärkning eller varning enligt 1 § eller varning enligt 3 § första stycket 7 jämfört med andra stycket, får Finansinspektionen besluta att institutet ska betala en sanktionsavgift.
Avgiften tillfaller staten.
Lag (2014:982)
.
8 §
Sanktionsavgiften för ett kreditinstitut ska fastställas  till högst det högsta av
1. tio procent av kreditinstitutets omsättning eller, i  förekommande fall, motsvarande omsättning på koncernnivå  närmast föregående räkenskapsår,
2. två gånger den vinst som institutet gjort till följd av  regelöverträdelsen, om beloppet går att fastställa, eller
3. ett belopp motsvarande fem miljoner euro.
Sanktionsavgiften får inte bestämmas till ett lägre belopp än 
5 000 kronor. Om överträdelsen har skett under institutets  första verksamhetsår eller om uppgifter om omsättningen  annars saknas eller är bristfälliga, får omsättningen  uppskattas.
Avgiften får inte vara så stor att institutet därefter inte  uppfyller kraven enligt 6 kap. 1 §.
Lag (2017:691)
.
8 a §
Sanktionsavgiften för en fysisk person ska fastställas  till högst det högsta av
1. ett belopp som per den 17 juli 2013 i svenska kronor  motsvarade fem miljoner euro, eller
2. två gånger den vinst som den fysiska personen gjort till  följd av regelöverträdelsen, om beloppet går att  fastställa.
Avgiften tillfaller staten.
Lag (2017:691)
.
9 §
När sanktionsavgiftens storlek fastställs, ska särskild  hänsyn tas till sådana omständigheter som anges i 1 b och 
1 c §§ samt till institutets eller den fysiska personens  finansiella ställning och, om det går att fastställa, den  vinst som institutet eller den fysiska personen gjort till  följd av regelöverträdelsen.
Lag (2017:691)
.
Sanktionsföreläggande
9 a §
Frågor om ingripanden mot fysiska personer för överträdelser enligt 1 a § tas upp av Finansinspektionen genom sanktionsföreläggande.
Ett sanktionsföreläggande innebär att den fysiska personen föreläggs att inom en viss tid godkänna ett ingripande enligt 1 a § fjärde stycket som är bestämt till tid eller belopp.
När föreläggandet har godkänts, gäller det som ett domstolsavgörande som fått laga kraft. Ett godkännande som görs efter den tid som angetts i föreläggandet är utan verkan.
Lag (2015:184)
.
9 b §
Ett sanktionsföreläggande ska innehålla uppgift om
1. den fysiska person som föreläggandet avser,
2. överträdelsen och de omständigheter som behövs för att känneteckna den,
3. de bestämmelser som är tillämpliga på överträdelsen, och
4. den sanktion som föreläggs personen.
Föreläggandet ska också innehålla en upplysning om att ansökan om sanktion kan komma att ges in till domstol, om föreläggandet inte godkänns inom den tid som Finansinspektionen anger.
Lag (2015:184)
.
9 c §
Om ett sanktionsföreläggande inte har godkänts inom angiven tid, får Finansinspektionen ansöka hos domstol om att sanktion ska beslutas. En sådan ansökan ska göras hos den förvaltningsrätt som är behörig att pröva ett överklagande av Finansinspektionens beslut om ingripande mot kreditinstitutet för samma överträdelse.
Prövningstillstånd krävs vid överklagande till kammarrätten.
Lag (2015:184)
.
9 d §
Ett sanktionsföreläggande enligt 9 a § är utan verkan,  om föreläggandet inte har delgetts den som det riktas mot inom  två år från den tidpunkt då överträdelsen ägde rum. I ett  sådant fall får inte heller någon sanktion enligt 9 c § första  stycket beslutas.
Lag (2023:828)
.
Förseningsavgift
10 §
Om ett kreditinstitut inte i tid lämnar de  upplysningar som föreskrivits med stöd av 16 kap. 1 § första  stycket 16, får Finansinspektionen besluta att institutet ska  betala en förseningsavgift med högst 100 000 kronor.
Avgiften tillfaller staten.
Lag (2018:1791)
.
Verkställighet av beslut om sanktionsavgift och förseningsavgift
11 §
Sanktionsavgiften eller förseningsavgiften ska betalas till Finansinspektionen inom trettio dagar efter det att beslutet om den fått laga kraft eller sanktionsföreläggandet godkänts eller den längre tid som anges i beslutet eller föreläggandet.
Lag (2015:184)
.
12 §
Finansinspektionens beslut att påföra sanktionsavgift eller förseningsavgift får verkställas utan föregående dom eller utslag om avgiften inte har betalts inom den tid som anges i 11 §.
Lag (2014:982)
.
13 §
Om sanktionsavgiften eller förseningsavgiften inte betalas inom den tid som anges i 11 §, ska Finansinspektionen lämna den obetalda avgiften för indrivning. Bestämmelser om indrivning av statliga fordringar finns i lagen (1993:891) om indrivning av statliga fordringar m.m.
Lag (2014:982)
.
14 §
En sanktionsavgift eller förseningsavgift som påförts faller bort i den utsträckning verkställighet inte har skett inom fem år från det att beslutet fick laga kraft eller sanktionsföreläggandet godkändes.
Lag (2015:184)
.
Ingripande mot utländska kreditinstitut och andra företag
15 §
Om ett utländskt kreditinstitut som driver verksamhet i Sverige enligt 4 kap. 1, 2 eller 3 § inte driver sin verksamhet i enlighet med de bestämmelser som avses i 1 §
eller om det finns en väsentlig risk för att bestämmelserna inte följs, ska Finansinspektionen underrätta den behöriga myndigheten i institutets hemland.
I brådskande fall får inspektionen, i avvaktan på åtgärder som vidtas av hemlandets behöriga myndigheter, själv vidta åtgärder mot institutet i syfte att värna den finansiella stabiliteten i Sverige. Åtgärderna ska stå i proportion till syftet och upphöra så snart de inte längre behövs eller hemmedlemsstatens myndigheter vidtar en sådan rekonstruktionsåtgärd som avses i artikel 3 i direktiv 2001/24/EG.
Lag (2014:982)
.
15 a §
I stället för det som föreskrivs i 15 § gäller följande  om ett utländskt kreditinstitut som driver verksamhet i  Sverige enligt 4 kap. 1 eller 3 § inte driver sin verksamhet i  enlighet med bestämmelserna i lagen (2017:630) om åtgärder mot  penningtvätt och finansiering av terrorism eller i  föreskrifter som meddelats med stöd av den lagen.
Finansinspektionen får förelägga kreditinstitutet att göra  rättelse. Om institutet inte följer föreläggandet, ska  inspektionen underrätta den behöriga myndigheten i institutets  hemland.
Om rättelse därefter inte sker, får inspektionen förbjuda  institutet att påbörja fler transaktioner i Sverige. Innan ett  förbud meddelas ska inspektionen underrätta den behöriga  myndigheten i institutets hemland.
Lag (2019:1248)
.
16 §
Om ett kreditinstitut som driver verksamhet här enligt 4 kap. 1 eller 2 §, har fått sitt verksamhetstillstånd återkallat i hemlandet, skall Finansinspektionen genast förbjuda institutet att påbörja fler transaktioner här i landet.
Finansinspektionen skall även förbjuda ett sådant företag som driver verksamhet här enligt 4 kap. 3 § att påbörja fler transaktioner här i landet om ett utländskt kreditinstitut som äger företaget eller dess moderföretag har fått sitt verksamhetstillstånd återkallat. Om det av en underrättelse från en behörig myndighet framgår att ett sådant företag som avses i 4 kap. 3 § inte längre uppfyller något villkor som anges i samma paragraf, får företaget inte längre med stöd av den paragrafen driva verksamheten vidare här. I stället skall svenska bestämmelser gälla för verksamheten.
17 §
Om ett utländskt kreditinstitut driver verksamhet här enligt 4 kap. 4 §, ska 1 § och 3 § första stycket 6 tillämpas på verksamheten här i landet.
Ärenden som rör ingripanden som avses i 1 § prövas av Finansinspektionen.
Om insättningar hos filialen omfattas av garanti till följd av ett beslut enligt 3 § andra stycket lagen (1995:1571) om insättningsgaranti och tillstånd till filialetablering inte skulle ha meddelats utan ett sådant beslut, får inspektionen, om kreditinstitutet inte fullgör sina skyldigheter enligt lagen om insättningsgaranti, förelägga institutet att göra rättelse. Föreläggandet ska innehålla en upplysning om att filialtillståndet annars kan återkallas. Om institutet inte har gjort rättelse inom ett år från föreläggandet, får tillståndet återkallas. Vid en sådan prövning tillämpas andra stycket.
Om filialtillståndet återkallas tillämpas 4 §.
Inspektionen ska underrätta den behöriga myndigheten i institutets hemland om åtgärder som har vidtagits med stöd av denna paragraf.
Lag (2013:455)
.
Ingripande mot den som saknar tillstånd
18 §
Om någon driver sådan rörelse som omfattas av denna lag utan att vara berättigad till det, ska Finansinspektionen förelägga denne att upphöra med rörelsen. Inspektionen får besluta hur avvecklingen av rörelsen ska ske. I ett föreläggande som ställs till ett svenskt aktiebolag eller en svensk ekonomisk förening ska Finansinspektionen upplysa om att rätten efter ansökan av inspektionen kan komma att besluta att bolaget eller föreningen ska gå i likvidation om föreläggandet inte följs.
Finansinspektionen får även ingripa mot den som driver rörelsen, genom beslut om sanktionsavgift enligt bestämmelserna i detta kapitel.
Om det är osäkert om lagen är tillämplig på viss rörelse, får inspektionen förelägga den som driver rörelsen att lämna de upplysningar om rörelsen som inspektionen behöver för att bedöma om så är fallet. Vidare är den som är revisor i ett företag skyldig att på begäran av Finansinspektionen lämna sådana upplysningar om företagets rörelse som revisorn fått kännedom om vid fullgörandet av sitt uppdrag.
I fråga om utländska företag får ett föreläggande enligt denna paragraf riktas mot såväl företaget som den som här i landet är verksam för företagets räkning.
Lag (2015:184)
.
19 §
Om ett svenskt aktiebolag eller en svensk ekonomisk  förening inte följer ett föreläggande enligt 18 § första  stycket att upphöra med rörelsen, ska allmän domstol, efter  ansökan av Finansinspektionen, besluta att företaget ska gå i  likvidation. I dessa fall tillämpas bestämmelserna i 25 kap. 
10, 25, 28-44, 46 och 47 §§ aktiebolagslagen (2005:551) och 
17 kap. 18, 19, 26-42, 44 och 45 §§ lagen (2018:672) om  ekonomiska föreningar.
Ett beslut om likvidation ska dock inte meddelas om det under  ärendets handläggning vid tingsrätten visas att rörelsen har  upphört.
Beslutet om likvidation gäller omedelbart.
Lag (2018:725)
.
Vite
20 §
Om Finansinspektionen meddelar föreläggande eller förbud enligt denna lag, får inspektionen förelägga vite.
15 a kap. Tillfällig förvaltning
Utseende av tillfällig förvaltare
1 §
Finansinspektionen får utse en eller flera tillfälliga  förvaltare för ett kreditinstitut, om det finns skäl att anta  att institutet kan komma att bli föremål för ett sådant  resolutionsförfarande som avses i lagen (2015:1016) om  resolution och
1. institutet har en finansiell situation som föranlett  Finansinspektionen att ingripa enligt 15 kap. 1 eller 2 §,  den finansiella situationen har inte väsentligen förbättrats  efter ingripandet och inga andra åtgärder bedöms tillräckliga  för att komma till rätta med situationen, eller
2. Finansinspektionen har meddelat en varning enligt 15 kap. 
1 §.
Finansinspektionen får besluta att den tillfälliga  förvaltaren ska träda i styrelsens och den verkställande  direktörens ställe eller arbeta tillsammans med styrelsen och  den verkställande direktören.
Ett beslut om att förvaltaren ska träda i styrelsens och den  verkställande direktörens ställe ska offentliggöras och  registreras hos Bolagsverket.
Lag (2015:1029)
.
2 §
Finansinspektionen ska i beslutet om att utse en  tillfällig förvaltare beskriva förvaltarens uppdrag och ange  eventuella villkor för uppdraget.
När en tillfällig förvaltare utses för att arbeta tillsammans  med styrelsen och den verkställande direktören, får  Finansinspektionen föreskriva att vissa beslut eller åtgärder  ska föregås av samråd med eller samtycke från förvaltaren.
Åsidosätter styrelsen eller den verkställande direktören  kraven på samråd eller samtycke som anges i andra stycket,  inverkar detta inte på rättshandlingens giltighet.
Lag (2015:1029)
.
3 §
Den tillfälliga förvaltaren får inte kalla till  bolagsstämma eller motsvarande organ utan medgivande från  Finansinspektionen.
Lag (2015:1029)
.
4 §
Den som utses till tillfällig förvaltare ska uppfylla  samma krav på lämplighet som enligt 3 kap. 2 § första stycket 
4 gäller för styrelseledamot och verkställande direktör.
Den som står i sådant förhållande till institutet att det kan  rubba förtroendet för att han eller hon ska utföra sitt  uppdrag opartiskt får inte vara tillfällig förvaltare. Det  får inte heller i övrigt finnas någon omständighet som medför  att förtroendet för hans eller hennes opartiskhet kan  rubbas.
Förvaltaren ska omedelbart underrätta Finansinspektionen om  omständigheter som kan medföra jäv för honom eller henne.
Lag (2015:1029)
.
Tiden för förvaltningen
5 §
Finansinspektionen ska förordna den tillfälliga  förvaltaren för en viss tid, högst ett år. Tiden får  förlängas med högst ett år åt gången.
Lag (2015:1029)
.
Entledigande av tillfällig förvaltare
6 §
Finansinspektionen får, med omedelbar verkan, skilja den  tillfälliga förvaltaren från sitt uppdrag. Om en tillfällig  förvaltare begär att få bli entledigad och visar skäl till  det, ska Finansinspektionen entlediga förvaltaren.
Lag (2015:1029)
.
15 b kap. Beslut om vissa ingripanden och tillfällig  förvaltning avseende gränsöverskridande koncerner
1 §
När Finansinspektionen är samordnande tillsynsmyndighet,  ska inspektionen underrätta Europeiska bankmyndigheten och  samråda med de behöriga myndigheterna i tillsynskollegiet för  koncernen, om moderföretaget inom EES har gjort sig skyldigt  till en överträdelse
1. som är av sådan art eller omfattning som anges i 15 kap. 
2 b §, eller
2. som innebär att förutsättningarna för att utse en  tillfällig förvaltare enligt 15 a kap. är uppfyllda.
När en underrättelse har lämnats enligt första stycket, får  Finansinspektionen besluta om att vidta en åtgärd. När  Finansinspektionen fattar ett sådant beslut, ska inspektionen  beakta synpunkter som framförts av de behöriga myndigheterna  och effekter som beslutet kan få på den finansiella  stabiliteten i de berörda länderna inom EES.
Lag (2015:1029)
.
2 §
Finansinspektionen ska samråda med den samordnande  tillsynsmyndigheten, när inspektionen i en sådan situation  som anges i 1 § första stycket avser att vidta åtgärder mot  ett dotterföretag till ett moderföretag inom EES.
När samråd har skett, får Finansinspektionen besluta om att  vidta en åtgärd. När Finansinspektionen fattar beslutet, ska  inspektionen beakta de synpunkter som har framförts av den  samordnande tillsynsmyndigheten och, i förekommande fall, av  andra behöriga myndigheter. Inspektionen ska också beakta de  effekter som beslutet kan få på den finansiella stabiliteten  i de berörda länderna inom EES.
Lag (2015:1029)
.
3 §
Om både Finansinspektionen och andra behöriga myndigheter  avser att vidta åtgärder mot företag i samma koncern, ska  Finansinspektionen inom fem dagar från en underrättelse  enligt 1 § från den samordnande tillsynsmyndigheten, försöka  komma överens med den samordnande tillsynsmyndigheten och  övriga behöriga myndigheter, om att åtgärderna ska samordnas  eller om att samma tillfälliga förvaltare ska utses för  företagen.
Om myndigheterna kommer överens, ska Finansinspektionen i  enlighet med överenskommelsen fatta de beslut som behövs.
Första och andra styckena gäller också när Finansinspektionen  är samordnande tillsynsmyndighet.
Lag (2015:1029)
.
4 §
Om en överenskommelse enligt 3 § inte har träffats inom  fem dagar från underrättelsen, får Finansinspektionen fatta  beslut om vilka åtgärder enligt 1 eller 2 § som ska vidtas.
När Finansinspektionen prövar en fråga som avses i första  stycket, ska inspektionen beakta de synpunkter som framförts  av de behöriga myndigheterna och de effekter som beslutet kan  få på den finansiella stabiliteten i de berörda länderna inom  EES.
Lag (2015:1029)
.
5 §
Om någon behörig myndighet före utgången av  samrådsperioden enligt 1 eller 2 § eller utgången av den  femdagarsperiod som anges i 3 § har hänskjutit ett ärende om  krisavvärjande åtgärder till Europeiska bankmyndigheten i  enlighet med artikel 19.3 i förordning (EU) nr 1093/2010, i  lydelsen enligt Europaparlamentets och rådets förordning 
806/2014/EU, ska Finansinspektionen skjuta upp sitt beslut  enligt 1, 2, 3 eller 4 § med tre dagar och invänta det beslut  som Europeiska bankmyndigheten kan komma att fatta enligt  artikel 19.3 i samma förordning. Finansinspektionen ska följa  ett beslut i saken från Europeiska bankmyndigheten.
De krisavvärjande åtgärder som omfattas av första stycket är  krav om att
1. institutets ledning vidtar vissa åtgärder för att stärka  institutets finansiella ställning,
2. institutets ledning upprättar en förhandlingsplan om  skuldomläggning, eller
3. institutet ska ändra sina juridiska eller operativa  strukturer.
Finansinspektionen får inte hänskjuta ett sådant ärende till  Europeiska bankmyndigheten enligt 13 kap. 6 b § efter det att  femdagarsperioden har löpt ut eller en överenskommelse har  träffats.
Lag (2015:1029)
.
16 kap. Bemyndiganden
1 §
Regeringen eller den myndighet som regeringen bestämmer  får meddela föreskrifter om
1. vilken information ett kreditinstitut ska lämna till sina  kunder eller till dem som institutet erbjuder sina tjänster,
2. hur uppgifter enligt 1 kap. 10 b § första stycket och 11 §  ska lämnas,
3. de krav som ska gälla för deltagande i ledningen av ett  kreditinstitut enligt 3 kap. 2 § första stycket 4 och 5 och 
14 kap. 2 § andra stycket 1,
4. vilka poster som får räknas in i startkapitalet enligt 
3 kap. 5-7 §§,
5. vilka åtgärder ett kreditinstitut ska vidta för att  uppfylla de krav på soliditet och likviditet, riskhantering,  genomlysning, system för hantering av uppgifter om insättare  och deras insättningar, amortering, sundhet, att inte bidra  till finansiella obalanser på kreditmarknaden samt riktlinjer  och instruktioner som avses i 6 kap. 1, 2 och 2 b-5 §§,
6. erkännande av utländska krav enligt 6 kap. 3 d §,
7. innehållet i en återhämtningsplan enligt 6 a kap. 1 § och  en koncernåterhämtningsplan enligt 6 a kap. 2 §, när planerna  ska upprättas och hur ofta de ska uppdateras,
8. innehållet i en ansökan om godkännande av avtal gällande  koncerninternt finansiellt stöd enligt 6 b kap. 3 § första  stycket,
9. vad det beslut som styrelsen i det stödgivande företaget  fattar enligt 6 b kap. 8 § ska innehålla,
10. innehållet i en anmälan om givande av koncerninternt  finansiellt stöd enligt 6 b kap. 11 §,
11. offentliggörandet av information enligt 6 b kap. 16 §,
12. vilka åtgärder ett kreditinstitut ska vidta för att  uppfylla de krav på kreditprövning, dokumentation och  beslutsunderlag som avses i 8 kap.  
1-4 §§ i fråga om
- krediter till andra än konsumenter, och
- sådana krediter till konsumenter som är bostadskrediter,
13. tillhandahållande av tjänster till en jävskrets som avses  i 8 kap. 5 och 6 §§,
14. kreditinstituts mångfaldspolicy vid tillsättandet av  styrelse samt resurser för introduktion och utbildning av  styrelseledamöter,
15. vilka begränsningar som gäller när ett bankaktiebolag  eller ett kreditmarknadsbolag tar emot egna aktier eller  aktier i sitt moderbolag som pant enligt 10 kap. 12 §,
16. vilka upplysningar ett kreditinstitut och sådana utländska  kreditinstitut som inrättat filial i Sverige ska lämna till  Finansinspektionen för dess tillsynsverksamhet,
17. vilka kreditinstitut som ska upprätta register som avses i 
13 kap. 8 a §, vad registren ska innehålla och inom vilken tid  kreditinstitutet ska ge in registren för olika typer av avtal,  och
18. sådana avgifter för tillsyn, ansökningar, anmälningar och  underrättelser som avses i 13 kap. 16 §.
Lag (2025:176)
.
2 §
Regeringen får meddela föreskrifter om
1. Finansinspektionens handläggning av ansökan om godkännande  av avtal gällande koncerninternt finansiellt stöd enligt 6 b  kap. och av anmälan om givande av sådant stöd, och
2. handläggningen av tillståndsärenden enligt 14 kap. 1, 2  och 2 b §§.
Lag (2015:1029)
.
17 kap. Överklagande
1 §
Följande beslut av Finansinspektionen får inte överklagas:
1. beslut om sammankallande av styrelse eller stämma enligt 
13 kap. 12 §,
2. beslut om sanktionsföreläggande enligt 15 kap. 9 a §,
3. beslut om föreläggande att den som driver rörelsen ska  lämna de upplysningar om rörelsen som inspektionen behöver för  att bedöma om lagen är tillämplig på rörelsen enligt 15 kap. 
18 § tredje stycket,
4. beslut om begäran att den som är revisor i ett företag ska  lämna sådana upplysningar om företagets rörelse enligt 15 kap. 
18 § tredje stycket, eller
5. beslut om förordnande av sakkunnig enligt
- 10 kap. 1 § andra stycket 2 denna lag och 23 kap. 45 b §  aktiebolagslagen (2005:551),
- 10 kap. 1 § andra stycket 3 denna lag och 24 kap. 47 §  aktiebolagslagen, eller
- 10 kap. 1 § andra stycket 4 denna lag och 24 a kap. 24 §  aktiebolagslagen.
Andra beslut av Finansinspektionen enligt denna lag får  överklagas till allmän förvaltningsdomstol.
Prövningstillstånd krävs vid överklagande till kammarrätten.
Inspektionen får bestämma att ett beslut om förbud,  föreläggande eller återkallelse ska gälla omedelbart.
Lag (2024:1284)
.
1 a §
Skatteverkets beslut enligt 10 kap. 40 a § och 12 kap.
24 a § får överklagas hos allmän förvaltningsdomstol.
Prövningstillstånd krävs vid överklagande till kammarrätten.
Lag (2009:711)
.
2 §
Om beslut i ett ärende om tillstånd enligt 3 kap. 2 §
inte meddelas inom sex månader från det att ansökan gavs in, ska sökanden av den myndighet som ska pröva ansökan underrättas om skälen för detta. Sökanden får därefter begära förklaring av domstol att ärendet onödigt uppehålls.
Om Finansinspektionen inte lämnar över en underrättelse som avses i 5 kap. 2 § första stycket till behörig myndighet i utlandet inom tre månader från det att underrättelsen togs emot och inte heller inom samma tid meddelar beslut enligt tredje stycket samma paragraf, ska inspektionen underrätta sökanden om skälen för detta. Sökanden får därefter begära förklaring av domstol att ärendet onödigt uppehålls.
En begäran om en förklaring som avses i första eller andra stycket ska göras hos allmän förvaltningsdomstol.
Prövningstillstånd krävs vid överklagande till kammarrätten.
Om myndigheten inte har meddelat ett beslut som avses i första stycket inom sex månader från det att en förklaring har lämnats, ska ansökan anses ha avslagits. Om en underrättelse som avses i andra stycket inte har lämnats över inom tre månader från det att en förklaring har lämnats, ska beslut enligt 5 kap. 2 § tredje stycket anses ha meddelats.
Lag (2013:455)
.
Övergångsbestämmelser
2004:297
Föreskrifter om ikraftträdande av denna lag meddelas i lagen
(2004:298) om införande av lagen (2004:297) om bank- och finansieringsrörelse.
2006:612
Denna lag träder i kraft den 18 augusti 2006. Om en ansökan har kommit in före detta datum tillämpas äldre bestämmelser i fråga om
1. tillstånd till verkställande av ett fusionsförslag vid bildande av ett europabolag genom fusion enligt artikel 2.1 SE-
förordningen, och
2. tillstånd till flyttning av säte enligt artikel 8 i SE-
förordningen.
2007:316
Denna lag träder i kraft den 1 juli 2007. Äldre bestämmelser gäller dock, om fusionsplanen har blivit gällande hos moderbolaget före denna tidpunkt.
2008:7
Denna lag träder i kraft den 15 februari 2008. Äldre bestämmelser gäller dock i fråga om fusioner där fusionsavtal har upprättats före ikraftträdandet.
2008:601
1. Denna lag träder i kraft den 1 november 2008.
2. Äldre bestämmelser gäller i fråga om fusioner som vid ikraftträdandet prövas enligt konkurrenslagen (1993:20) eller som förbjudits enligt den lagen.
2009:361
1. Denna lag träder i kraft den 1 juli 2009.
2. I fråga om ansökningar om tillstånd enligt 3 kap. 2 §
eller 14 kap. 1 § som har kommit in till Finansinspektionen före lagens ikraftträdande ska äldre bestämmelser gälla.
3. Den som vid lagens ikraftträdande innehar aktier eller andelar i ett kreditinstitut i sådan omfattning att han eller hon skulle ha varit skyldig att ansöka om tillstånd enligt 14 kap. 1 § första stycket om aktierna hade förvärvats efter lagens ikraftträdande ska, om tillstånd inte tidigare har meddelats, anmäla sitt innehav till Finansinspektionen senast den 2 november 2009.
2009:616
1. Denna lag träder i kraft den 1 juli 2009.
2. Ett tillstånd för ett kreditmarknadsföretag att driva finansieringsrörelse som gäller vid ikraftträdandet ska fortsätta att gälla.
2009:711
1. Denna lag träder i kraft den 15 juli 2009.
2. Äldre bestämmelser gäller i fråga om fusioner där fusionsplan eller fusionsavtal har upprättats före ikraftträdandet. Äldre bestämmelser gäller också i fråga om europabolags och europakooperativs flyttning av säte där bolagsstämmans eller föreningsstämmans beslut om flyttning har fattats före ikraftträdandet.
2011:898
1. Denna lag träder i kraft den 1 oktober 2011.
2. Äldre föreskrifter gäller om en ansökan har kommit in till tingsrätten före ikraftträdandet.
2013:165
1. Denna lag träder i kraft den 25 april 2013.
2. Äldre bestämmelser gäller för ärenden som har kommit in till Bolagsverket före ikraftträdandet.
2013:455
1. Denna lag träder i kraft den 15 juli 2013.
2. Äldre bestämmelser gäller för ärenden som har kommit in till Finansinspektionen före ikraftträdandet.
2014:982
1. Denna lag träder i kraft den dag regeringen bestämmer i fråga om 13 kap. 6 c och 7 §§ samt 15 kap. 15 § och i övrigt den 2 augusti 2014.
2. Äldre föreskrifter gäller för överträdelser som inträffat före ikraftträdandet.
2015:184
1. Denna lag träder i kraft den 1 maj 2015.
2. Äldre föreskrifter gäller för överträdelser som ägt rum före ikraftträdandet.
2016:346
Denna lag träder i kraft den 1 maj 2016 och tillämpas på  krediter som lämnas efter ikraftträdandet.
2016:437
1. Denna lag träder i kraft den 17 juni 2016.
2. Om ett bankaktiebolag eller ett kreditmarknadsbolag vid  ikraftträdandet inte har överlåtbara värdepapper upptagna  till handel på en reglerad marknad, tillämpas bestämmelserna  om redovisningskompetens eller revisionskompetens i 8 kap. 49  a § första stycket tredje meningen och andra stycket 2  aktiebolagslagen (2005:551) först efter den första årsstämma  som hålls efter den 16 juni 2016.
3. Om en kreditmarknadsförening vid ikraftträdandet inte har  överlåtbara värdepapper upptagna till handel på en reglerad  marknad, tillämpas bestämmelserna om redovisningskompetens  eller revisionskompetens i 6 kap. 7 § första stycket tredje  meningen och andra stycket 2 lagen (1987:667) om ekonomiska  föreningar först efter den första ordinarie föreningsstämma  som hålls efter den 16 juni 2016.
2017:646
1. Denna lag träder i kraft den 1 augusti 2017.
2. Äldre bestämmelser gäller för överträdelser som inträffat  före ikraftträdandet.
2017:691
1. Denna lag träder i kraft den 2 augusti 2017 i fråga om 15  kap. 8-9 §§ och i övrigt den 3 januari 2018.
2. Äldre bestämmelser gäller för överträdelser som ägt rum  före ikraftträdandet.
2017:1342
1. Denna lag träder i kraft den 1 februari 2018.
2. Bestämmelserna i 6 kap. 3 c och 3 d §§ tillämpas på  krediter som lämnas efter ikraftträdandet.
2019:416
1. Denna lag träder i kraft den 21 juli 2019.
2. Äldre bestämmelser gäller i fråga om verksamhet för vilken  det har upprättats prospekt som har godkänts före  ikraftträdandet till dess att prospektets giltighetstid har  löpt ut eller senast till den 22 juli 2020.
2019:1248
1. Denna lag träder i kraft den 1 januari 2020.
2. Äldre bestämmelser gäller fortfarande för överträdelser av  lagen (2017:630) om åtgärder mot penningtvätt och finansiering  av terrorism som inträffat före ikraftträdandet.
2020:671
1. Denna lag träder i kraft den 1 januari 2021.
2. Äldre bestämmelser gäller dock fortfarande i fråga om  medlemsbanker som är registrerade i bankregistret den 
31 december 2020 avseende det räkenskapsår som avslutas  närmast efter detta datum.
2020:1025
1. Denna lag träder i kraft den 1 januari 2021.
2. Äldre bestämmelser gäller dock fortfarande för ekonomiska  föreningar som före ikraftträdandet var registrerade enligt  lagen (2004:299) om inlåningsverksamhet.
2020:1209
1. Denna lag träder i kraft den 28 juni 2021 i fråga om 
13 kap. 2 a § och i övrigt den 29 december 2020.
2. Bestämmelserna i 15 kap. 1 a § första stycket 5, 6 och 9 i  den nya lydelsen tillämpas första gången vid ingripanden mot  överträdelser som sker efter den 27 juni 2021.
3. Bestämmelserna i 15 kap. 1 a § första stycket 5, 6 och 9 i  den äldre lydelsen gäller fortfarande för ingripanden mot  överträdelser som har skett före den 28 juni 2021.
2022:804
1. Denna lag träder i kraft den 8 juli 2022.
2. Bestämmelsen i 15 kap. 1 a § i den äldre lydelsen gäller  fortfarande för överträdelser som har skett före  ikraftträdandet.
3. Bestämmelserna i 15 kap. 1 a § första stycket 23 b, c och e  gäller inte i fråga om säkerställda obligationer som avses i  punkt 3 eller 4 i övergångsbestämmelserna till lagen 
(2022:803) om ändring i lagen (2003:1223) om utgivning av  säkerställda obligationer.
2024:1284
1. Denna lag träder i kraft den 17 januari 2025.
2. Äldre föreskrifter gäller fortfarande för överklagande av  följande beslut om beslutet har meddelats före den 17 januari 
2025:
- beslut om undantag från bosättningskravet för  styrelseledamöter enligt 10 kap. 1 § andra stycket 1 denna lag  och 8 kap. 9 § aktiebolagslagen (2005:551),
- beslut om undantag från bosättningskravet för en  verkställande direktör enligt 10 kap. 1 § andra stycket 1  denna lag och 8 kap. 30 § aktiebolagslagen, och
- beslut om undantag från bosättningskravet för en särskild  firmatecknare enligt 10 kap. 1 § andra stycket 1 denna lag och 
8 kap. 37 § andra stycket aktiebolagslagen.
2025:599
1. Denna lag träder i kraft den 1 juli 2025.
2. Lagen tillämpas dock inte på företag som driver sin  verksamhet med stöd av punkt 2 i ikraftträdande- och  övergångsbestämmelserna till lagen (2025:596) om upphävande av  lagen (2014:275) om viss verksamhet med konsumentkrediter.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.