Title: Djurskyddslag (2018:1192)
SFS Number: Svensk författningssamling 2018:1192
URL: https://www.riksdagen.se/sv/dokument-och-lagar/dokument/svensk-forfattningssamling/djurskyddslag-20181192_sfs-2018-1192/
Source Link: http://rkrattsbaser.gov.se/sfst?bet=2018:1192
Amendment Register Link: http://rkrattsbaser.gov.se/sfsr?bet=2018:1192
Ministry/Authority: Landsbygds- och infrastrukturdepartementet RSL
Issued: 2018-06-20
Metadata: {"Utfärdad": "2018-06-20", "Ändrad": "t.o.m. SFS 2022:1465"}

==================================================

Djurskyddslag (2018:1192)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2018:1192
Departement/myndighet
:   
Landsbygds- och infrastrukturdepartementet RSL
Utfärdad
:   
2018-06-20
Ändrad
:   
t.o.m. SFS 2022:1465
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Allmänna bestämmelser om hur djur ska hanteras, hållas  och skötas
3 kap. Tävling med och offentlig förevisning av djur
4 kap. Vård av djur och operativa ingrepp
5 kap. Slakt och annan avlivning av djur
6 kap. Förprövning och tillstånd
7 kap. Djurförsök
8 kap. Offentlig kontroll och myndigheternas uppgifter
9 kap. Djurförbud och omhändertagande
10 kap. Straff och andra sanktioner
11 kap. Överklagande
Övergångsbestämmelser
1 kap. Inledande bestämmelser
Lagens syfte
1 §
Denna lag syftar till att säkerställa ett gott  djurskydd och främja en god djurvälfärd och respekt för  djur.
Lagens tillämpningsområde
2 §
Lagen gäller djur som hålls av människan och  viltlevande försöksdjur.
I fråga om viltlevande försöksdjur tillämpas dock inte:
- 2 kap. 4 § och föreskrifter som har meddelats med stöd av  den para-grafen, och
- 4 kap. 1 §.
Bestämmelserna i 9 kap. 4 och 6 §§ gäller också övergivna  djur av tamdjursart samt förvildade djur av tamdjursart som  inte ingår i en etablerad population.
Ord och uttryck i lagen
Försöksdjur
3 §
Med försöksdjur avses djur som används eller är  avsedda att användas i djurförsök.
Med försöksdjur avses även djur som har använts eller har  varit avsedda att användas i djurförsök och som förvaras på  en anläggning eller i ett annat förvaringsutrymme för  försöksdjur.
Djurförsök
4 §
Med djurförsök avses användning av djur för
1. vetenskaplig forskning,
2. sjukdomsdiagnos,
3. utveckling och framställning av läkemedel eller kemiska  produkter,
4. undervisning, om användningen innebär att djuret avlivas,  utsätts för operativt ingrepp, injektion eller blodavtappning  eller om djuret orsakas eller riskerar att orsakas lidande,  och
5. andra jämförliga ändamål.
Med djurförsök avses också
- framställning av djur med förändrad arvsmassa, om  gentekniska, kemiska eller andra liknande metoder används,  och
- bevarande genom avel av en stam av djur med förändrad  arvsmassa med bibehållande av djurens genetiska egenskaper i  de fall där djur kan orsakas lidande.
Offentlig kontroll och annan offentlig verksamhet
4 a §
I denna lag betyder
1. uttrycket offentlig kontroll
a) offentlig kontroll enligt Europaparlamentets och rådets  förordning (EU) 2017/625 av den 15 mars 2017 om offentlig  kontroll och annan offentlig verksamhet för att säkerställa  tillämpningen av livsmedels- och foderlagstiftningen och av  bestämmelser om djurs hälsa och djurskydd, växtskydd och  växtskyddsmedel samt om ändring av Europaparlamentets och  rådets förordningar (EG) nr 999/2001, (EG) nr 396/2005, (EG)  nr 1069/2009, (EG) nr 1107/2009, (EU) nr 1151/2012, (EU) nr 
652/2014, (EU) 2016/429 och (EU) 2016/2031, rådets  förordningar (EG) nr 1/2005 och (EG) nr 1099/2009 och rådets  direktiv 98/58/EG, 1999/74/EG, 2007/43/EG, 2008/119/EG och 
2008/120/EG och om upphävande av Europaparlamentets och rådets  förordningar (EG) nr 854/2004 och (EG) nr 882/2004, rådets  direktiv 89/608/EEG, 89/662/EEG, 90/425/EEG, 91/496/EEG, 
96/23/EG, 96/93/EG och 97/78/EG samt rådets beslut 92/438/EEG 
(förordningen om offentlig kontroll), och
b) kontroll i övrigt av att denna lag och föreskrifter och  beslut som har meddelats med stöd av lagen följs,
2. uttrycket annan offentlig verksamhet
a) annan offentlig verksamhet enligt förordning (EU) 2017/625,  och
b) sådan offentlig verksamhet som i övrigt utförs med stöd av  lagen eller föreskrifter eller beslut som har meddelats med  stöd av lagen, och
3. uttrycket organ med delegerade uppgifter samma sak som i  förordning (EU) 2017/625.
Lag (2021:175)
.
EU-bestämmelser som lagen kompletterar
5 §
Lagen kompletterar sådana bestämmelser i  EU-förordningar (EU-bestämmelser) som faller inom lagens  tillämpningsområde. Regeringen ska i Svensk  författningssamling tillkännage vilka grundförordningar som  avses.
I fråga om EU-bestämmelser som faller inom flera lagars  tillämpnings-område tillkännager regeringen på samma sätt som  i första stycket vilka bestämmelser som denna lag  kompletterar.
Regeringen eller den myndighet som regeringen bestämmer får  meddela ytterligare föreskrifter som är nödvändiga som  komplettering av EU-bestämmelserna.
2 kap. Allmänna bestämmelser om hur djur ska hanteras, hållas  och skötas
Grundläggande djurskyddskrav
1 §
Djur ska behandlas väl och skyddas mot onödigt lidande  och sjukdom.
Djur som används i djurförsök ska inte anses vara utsatta för  onödigt lidande eller sjukdom vid användningen om denna har  godkänts av en djurförsöksetisk nämnd.
God djurmiljö och naturligt beteende
2 §
Djur ska hållas och skötas i en god djurmiljö och på  ett sådant sätt att
1. deras välfärd främjas,
2. de kan utföra sådana beteenden som de är starkt motiverade  för och som är viktiga för deras välbefinnande (naturligt  beteende), och
3. beteendestörningar förebyggs.
Regeringen eller den myndighet som regeringen bestämmer får  meddela föreskrifter om villkor för eller förbud mot viss  djurhållning för att till-godose kraven enligt första  stycket.
Kompetenskrav
3 §
Den som håller djur eller på annat sätt tar hand om  djur ska ha tillräcklig kompetens för att tillgodose djurets  behov.
Regeringen eller den myndighet som regeringen bestämmer får  meddela föreskrifter om krav på särskild kompetens eller  utbildning vid viss djurhållning eller viss annan verksamhet  med djur.
Krav på tillsyn, foder och vatten
4 §
Djur ska ges tillräcklig tillsyn.
Djur ska ges tillräckligt med foder och vatten som är av god  kvalitet. Foder, vatten och utfodringsrutiner ska anpassas  efter djurets behov.
Regeringen eller den myndighet som regeringen bestämmer får  meddela ytterligare föreskrifter om krav på tillsyn,  utfodring och vattning av djur.
Bindning och fixering av djur
5 §
Ett djur får bindas endast om det görs på ett sätt som  inte är plågsamt för djuret samt under förutsättning att  djuret får behövlig rörelsefrihet och vila och tillräckligt  skydd mot väder och vind.
Ett djur får fixeras eller på annat liknande sätt få sin  rörelsefrihet begränsad endast om det sker tillfälligt och om  det är nödvändigt
1. av veterinärmedicinska skäl eller djurskyddsskäl,
2. med hänsyn till säkerheten för den som hanterar djuret,  eller
3. av liknande berättigade skäl.
Regeringen eller den myndighet som regeringen bestämmer får  meddela ytterligare föreskrifter om under vilka  förutsättningar djurs rörelsefrihet får begränsas på de sätt  som anges i första och andra styckena.
Stall och andra förvaringsutrymmen
6 §
Stall och andra förvaringsutrymmen för djur samt hägn  ska ge samtliga djur tillräckligt skydd. De ska även ge  djuren utrymme att kunna röra sig obehindrat och att kunna  vila på ett för djuren lämpligt sätt.
Stall och andra förvaringsutrymmen för djur ska hållas  rena.
Klimat, ljus- och ljudförhållanden i stall och andra  förvaringsutrymmen ska vara anpassade till djurens behov.
Regeringen eller den myndighet som regeringen bestämmer får  meddela ytterligare föreskrifter om krav på stall och andra  förvaringsutrymmen för djur samt hägn.
Inredning och utrustning
7 §
Inredning och utrustning i stall, andra  förvaringsutrymmen för djur och inhägnader utomhus för djur  får inte utformas på ett sätt som
1. medför en risk för att djuren skadas eller för att djurens  hälsa försämras, eller
2. otillbörligt inskränker djurens rörelsefrihet eller annars  verkar störande på dem.
Regeringen eller den myndighet som regeringen bestämmer får  meddela ytterligare föreskrifter om krav på inredning och  utrustning i stall, andra förvaringsutrymmen för djur och  inhägnader utomhus för djur.
Förbud mot att överge djur
8 §
Djur av tamdjursart får inte överges.
Förbud mot att aga, skada eller överanstränga djur
9 §
Djur får inte agas, tillfogas skada eller  överansträngas.
Utrustning får inte användas på ett sätt som kan orsaka  djuret lidande eller skada.
Förbudet mot att tillfoga skada enligt första stycket och  förbudet enligt andra stycket gäller inte åtgärder som utförs  eller utrustning som används
1. av veterinärmedicinska skäl,
2. som en del av ett djurförsök som har godkänts av en  djurförsöksetisk nämnd, eller
3. av liknande berättigade skäl.
Regeringen eller den myndighet som regeringen bestämmer får  meddela föreskrifter om krav på hur utrustning ska vara  utformad och användas för att förebygga lidande eller skada  hos djur.
Förbud mot sexuella handlingar med djur
10 §
Det är förbjudet att genomföra sexuella handlingar  med djur.
Förbudet omfattar inte handlingar som utförs av  veterinärmedicinska skäl eller i samband med avel eller av  liknande berättigade skäl.
Förbud mot viss avel
11 §
Det är förbjudet att utföra avel med sådan inriktning  att den kan medföra lidande för föräldradjuret eller  avkomman.
Regeringen eller den myndighet som regeringen bestämmer får  meddela
1. föreskrifter om förbudet enligt första stycket, och
2. föreskrifter om villkor för eller förbud mot avel som kan  påverka djurets naturliga beteende, normala kroppsfunktioner  eller förmåga att naturligt föda fram sin avkomma.
Försäljning eller annan överlåtelse av djur
12 §
Regeringen eller den myndighet som regeringen  bestämmer får meddela föreskrifter om villkor för eller  förbud mot försäljning eller annan överlåtelse av djur.
Transport av djur
13 §
Djur ska transporteras i transportmedel som är  lämpliga för ändamålet och som ger varje djur skydd mot värme  och kyla samt mot stötar, skavning och liknande. I den  utsträckning som det behövs ska djuren hållas skilda från  varandra.
Den som transporterar djur ska ha tillsyn över djuren och  vidta de åtgärder som behövs för att djuren under pålastning,  transport och urlastning inte ska skadas eller orsakas  lidande.
För transporter som omfattas av rådets förordning (EG) nr 
1/2005 av den 22 december 2004 om skydd av djur under  transport och därmed sammanhängande förfaranden och om  ändring av direktiven 64/432/EEG och 93/119/EG och förordning 
(EG) nr 1255/97, gäller bestämmelserna i första och andra  styckena utöver vad som framgår av artiklarna 3 och 6 samt  bilaga I i rådets förordning (EG) nr 1/2005 om transporten  sker enbart på svenskt territorium eller avser sjötransporter  från svenskt territorium.
Regeringen eller den myndighet som regeringen bestämmer får  meddela ytterligare föreskrifter om villkor för eller förbud  mot transport av djur.
3 kap. Tävling med och offentlig förevisning av djur
Tävling med och offentlig förevisning av djur
1 §
Det är förbjudet att, på ett sådant sätt att djur  utsätts för lidande, träna djur för eller använda djur vid
1. tävlingar eller prov,
2. ljud- och bildinspelningar, eller
3. föreställningar eller andra förevisningar som anordnas för  allmänheten.
Regeringen eller den myndighet som regeringen bestämmer får  meddela
1. ytterligare föreskrifter om träning eller användning av  djur som avses i första stycket 1-3, och
2. föreskrifter om undantag från förbudet mot att träna djur  för eller använda djur vid prov på ett sådant sätt att de  utsätts för lidande.
Förbud mot dopning
2 §
Ett djur som tränas för eller deltar i en tävling  eller ett prov får inte utsättas för dopning eller andra  otillbörliga åtgärder som kan påverka djurets  prestationsförmåga eller temperament.
Regeringen eller den myndighet som regeringen bestämmer får  meddela föreskrifter om förbudet enligt första stycket.
4 kap. Vård av djur och operativa ingrepp
Vård av skadade eller sjuka djur
1 §
Ett djur som är skadat eller sjukt ska snarast ges  nödvändig vård eller avlivas. Om ett djur på annat sätt genom  sitt beteende visar tecken på ohälsa, ska vård snarast ges  eller andra lämpliga åtgärder snarast vidtas.
Om skadan eller sjukdomen är så svår att djuret utsätts för  allvarligt lidande som inte kan lindras, ska djuret avlivas.
Vid behov ska vården ges av en veterinär eller av någon annan  som tillhör djurhälsopersonalen enligt lagen (2009:302) om  verksamhet inom djurens hälso- och sjukvård.
Operativa ingrepp
2 §
Det är förbjudet att göra operativa ingrepp på eller  ge injektioner till djur i andra fall än när det är befogat  av veterinärmedicinska skäl.
Första stycket gäller inte ingrepp som görs eller injektioner  som ges i en verksamhet som har godkänts av en  djurförsöksetisk nämnd.
Operativa ingrepp ska göras under bedövning.
Regeringen eller den myndighet som regeringen bestämmer får  meddela
1. ytterligare föreskrifter om operativa ingrepp på och  injektioner till djur, och
2. föreskrifter om undantag från första och tredje  styckena.
Veterinär eller annan djurhälsopersonal
3 §
En veterinär eller någon annan som tillhör  djurhälsopersonalen enligt lagen (2009:302) om verksamhet  inom djurens hälso- och sjukvård ska anlitas, om någon av  följande åtgärder behöver vidtas:
1. operativa ingrepp på eller injektioner till djur,
2. annan behandling i syfte att förebygga, påvisa, lindra  eller bota sjukdom eller skada hos ett djur, om behandlingen  kan orsaka lidande som inte är obetydligt, eller
3. behandling under allmän bedövning eller under lokal  bedövning genom injektion.
Första stycket gäller inte brådskande åtgärder som vidtas i  syfte att rädda djurets liv eller lindra dess lidande.
I en verksamhet som har godkänts av en djurförsöksetisk nämnd  får injektioner ges och ingrepp och behandlingar utföras  också av den som har utbildning enligt föreskrifter meddelade  med stöd av 7 kap. 7 § andra stycket.
Regeringen eller den myndighet som regeringen bestämmer får  meddela föreskrifter om undantag från första stycket.
Bemyndigande i fråga om förbud mot hormoner
4 §
Regeringen eller den myndighet som regeringen  bestämmer får meddela föreskrifter om villkor för eller  förbud mot att ge djur hormoner eller andra ämnen för att  påverka djurets egenskaper i annat syfte än att förebygga,  påvisa, lindra eller bota en sjukdom eller ett  sjukdomssymtom, med undantag för ämnen som omfattas av lagen 
(2006:805) om foder och animaliska biprodukter.
5 kap. Slakt och annan avlivning av djur
Krav när djur slaktas och avlivas
1 §
När djur förs till slakt eller när de slaktas, ska de  skonas från onödigt lidande och obehag. Detsamma gäller när  djur avlivas i andra fall. Bestämmelsen gäller utöver vad som  framgår av artikel 3 i rådets förordning (EG) nr 1099/2009 av  den 24 september 2009 om skydd av djur vid tidpunkten för  avlivning.
Ett djur som slaktas eller i annat fall avlivas genom  avblodning ska vara bedövat. Innan djuret är dött får inte  några andra åtgärder vidtas. Bestämmelsen gäller utöver vad  som framgår av artikel 4.1 i rådets förordning (EG) nr 
1099/2009.
Kravet enligt andra stycket första meningen gäller inte i  sådana situationer som avses i artikel 1.2 och 2 d i rådets  förordning (EG) nr 1099/2009 i den ursprungliga lydelsen.
Bemyndiganden i fråga om slakt och avlivning
2 §
Regeringen eller den myndighet som regeringen  bestämmer får meddela
1. ytterligare föreskrifter om slakt och avlivning av djur,  och
2. föreskrifter om undantag från kravet på bedövning i 1 §  andra stycket när det gäller avlivning av försöksdjur.
6 kap. Förprövning och tillstånd
Förprövning av utrymmen
1 §
Regeringen eller den myndighet som regeringen  bestämmer får meddela föreskrifter om krav på att låta  förpröva stall och andra förvarings-utrymmen för djur samt  hägn.
Förbud att använda utrymmen för djurhållning
2 §
Om en åtgärd i fråga om stall, annat förvaringsutrymme  för djur eller hägn som kräver förprövning enligt  föreskrifter som har meddelats med stöd av 1 § har vidtagits  utan någon sådan prövning, ska den myndighet som regeringen  bestämmer besluta om förbud mot att utrymmet eller hägnet  används för att hysa djur.
Något förbud ska inte meddelas om myndigheten finner att  åtgärden kan godkännas i efterhand.
Förprövning av ny teknik
3 §
Regeringen eller den myndighet som regeringen  bestämmer får meddela föreskrifter om krav på att låta  förpröva ny teknik inom djurhållningen.
Tillståndsplikt för viss djurhållning
4 §
Tillstånd för verksamheten ska den ha som yrkesmässigt  eller i större omfattning
1. håller, föder upp, upplåter eller säljer sällskapsdjur  eller tar emot sällskapsdjur för förvaring eller utfodring,
2. håller, föder upp, upplåter eller säljer hästar eller  tar emot hästar för förvaring eller utfodring eller använder  hästar i ridskoleverksamhet, eller
3. föder upp pälsdjur.
Frågor om tillstånd prövas av den myndighet som regeringen  bestämmer.
Vid tillståndsprövningen ska särskild hänsyn tas till om den  sökande kan anses lämplig att bedriva verksamheten och om de  anläggningar som verksamheten ska bedrivas i är lämpliga från  djurskyddssynpunkt.
Regeringen eller den myndighet som regeringen bestämmer får  meddela föreskrifter om undantag från första stycket.
Återkallelse av tillstånd
5 §
Ett tillstånd får återkallas om kraven på lämplighet i 
4 § tredje stycket inte längre uppfylls.
7 kap. Djurförsök
Grundläggande principer för djurförsök
1 §
Djurförsök får utföras endast under förutsättning att
1. det syfte som avses med verksamheten inte kan uppnås med  någon annan tillfredsställande metod där djur inte används,
2. så få djur som möjligt används,
3. verksamheten utformas så att djuren inte utsätts för  större lidande än vad som är absolut nödvändigt, och
4. det vid verksamheten inte används andra djur än sådana som  har fötts upp för ändamålet (destinationsuppfödning).
Regeringen eller den myndighet som regeringen bestämmer får  meddela föreskrifter om undantag från kravet på  destinationsuppfödning.
Tillstånd för försöksdjursverksamhet
2 §
Det krävs tillstånd för att få använda, föda upp,  förvara eller tillhanda-hålla försöksdjur. Frågor om  tillstånd prövas av den myndighet som regeringen bestämmer.
Regeringen eller den myndighet som regeringen bestämmer får  meddela föreskrifter om undantag från kravet på tillstånd.
Prövningen av tillstånd
3 §
Vid tillståndsprövningen ska särskild hänsyn tas till  om den sökande kan anses lämplig att bedriva verksamheten och  om de anläggningar som verksamheten ska bedrivas i är  lämpliga från djurskyddssynpunkt.
Vid prövning av tillstånd för uppfödning av försöksdjur ska  hänsyn också tas till behovet av sådana djur.
Uppgifter i tillståndet
4 §
Tillståndet ska innehålla uppgifter om
1. den fysiska person som är innehavare av tillståndet eller,  om innehavaren är en juridisk person, en ställföreträdare för  denne, och
2. de personer som innehar de funktioner som anges i 7 §  första stycket 1 och 2.
Återkallelse av tillstånd
5 §
Ett tillstånd får återkallas om kraven på lämplighet i 
3 § första stycket inte längre uppfylls.
Ansvar för verksamheten
6 §
Den person som avses i 4 § 1 ska se till att  verksamheten bedrivs enligt denna lag, föreskrifter som har  meddelats med stöd av lagen samt de EU-bestämmelser som lagen  kompletterar.
Regeringen eller den myndighet som regeringen bestämmer får  meddela föreskrifter om
1. uppgifter som ska utföras för att se till att verksamheten  bedrivs enligt denna lag, föreskrifter som har meddelats med  stöd av lagen samt de EU-bestämmelser som lagen kompletterar,  och
2. utbildning och kompetens som ska finnas när dessa  uppgifter utförs.
Den myndighet som regeringen bestämmer får också i det  enskilda fallet besluta om frågor som avses i andra  stycket.
Organisation av försöksdjursverksamhet
7 §
Vid en verksamhet som är tillståndspliktig enligt 2 §  ska det finnas
1. en eller flera föreståndare som ansvarar för att bedriva  verksamheten,
2. en veterinär eller, när det är lämpligare, en annan  kvalificerad expert som ger råd och anvisningar om hur  verksamheten ska bedrivas och som bistår när djuren  behandlas,
3. en personalstyrka som är tillräckligt stor för  verksamheten och som har den utbildning och kompetens som  behövs för verksamheten, och
4. ett djurskyddsorgan som ger råd till personalen i frågor  om djurskydd och övervakar verksamheten från  djurskyddssynpunkt.
Regeringen eller den myndighet som regeringen bestämmer får  meddela ytterligare föreskrifter om vilka uppgifter och  vilken utbildning och kompetens som en föreståndare, en  veterinär eller en expert ska ha och om vilken utbildning och  kompetens personalen ska ha.
Den myndighet som regeringen bestämmer får också i det  enskilda fallet besluta om frågor som avses i andra stycket.
Regeringen eller den myndighet som regeringen bestämmer får  meddela ytterligare föreskrifter om djurskyddsorganets  uppgifter och sammansättning.
Infångande av viltlevande försöksdjur
8 §
Den som fångar försöksdjur som är viltlevande ska ha  den utbildning och kompetens som krävs för uppgiften. Djuren  ska fångas in med metoder som inte utsätter djuren för  onödigt lidande.
Regeringen eller den myndighet som regeringen bestämmer får  meddela föreskrifter om sådan utbildning och kompetens och  sådana metoder.
Krav på etiskt godkännande
9 §
Utöver tillstånd enligt 2 § ska den som ska använda  djur i ett djurförsök ha ett godkännande från etisk synpunkt  av en regional djurförsöksetisk nämnd, innan användningen  påbörjas. Godkännandet får förenas med villkor.
En djurförsöksetisk nämnd får, vid beslut om godkännande för  djurförsöket, besluta om undantag från 2 kap. 5 § andra  stycket, 6 § första och tredje styckena, 7 § första stycket  och 11 § första stycket samt 4 kap. 2 § tredje stycket.
Prövningen av det etiska godkännandet
10 §
Vid prövningen av ett ärende enligt 9 § ska försökets  betydelse vägas mot djurets lidande. Försöket ska, utifrån  graden av lidande hos djuret, klassificeras i någon av  kategorierna terminal, ringa svårhet, måttlig svårhet eller  avsevärd svårhet.
En ansökan om djurförsök får bifallas endast om en sådan  användning av djur kan anses angelägen från allmän synpunkt  och förutsättningarna i 1 § första stycket 1-3 är uppfyllda.
Vid prövningen av ärendet ska det även beslutas om försöket  ska utvärderas i efterhand.
Återkallelse av etiskt godkännande
11 §
En djurförsöksetisk nämnd får återkalla ett  godkännande enligt 9 § om djurförsöket inte utförs i enlighet  med godkännandet.
Föreskrifter om etiskt godkännande
12 §
Regeringen eller den myndighet som regeringen  bestämmer får meddela föreskrifter om
1. skyldighet att lämna uppgifter i samband med ansökan om  att använda djur i djurförsök, och
2. undantag från kravet på att djurförsök ska godkännas.
Regeringen eller den myndighet som regeringen bestämmer får  meddela ytterligare föreskrifter om
1. prövningen av ett ärende om godkännande av djurförsök, och
2. utvärderingen i efterhand av godkända djurförsök.
En central djurförsöksetisk nämnd
13 §
Det ska finnas en central djurförsöksetisk nämnd som  ska
1. pröva överklaganden enligt 11 kap. 1 § av en regional  djurförsöksetisk nämnds beslut, och
2. utföra en sådan utvärdering i efterhand som avses i 10 §  tredje stycket.
Den centrala nämndens sammansättning
14 §
Den centrala djurförsöksetiska nämnden ska bestå av  en ordförande och sex övriga ledamöter. Av de övriga  ledamöterna ska fyra ha vetenskaplig kompetens och två vara  lekmän. En av lekmännen ska företräda djurskyddsintressen.  Ersättare för ledamöterna får utses.
Ordföranden och den eller de som utses till ersättare för  ordföranden ska vara eller ha varit ordinarie domare.
Ledamöter och ersättare ska utses av regeringen för en  bestämd tid.
Den centrala nämndens beslutsförhet
15 §
Den centrala djurförsöksetiska nämnden är beslutsför  när ordföranden och minst tre ledamöter med vetenskaplig  kompetens och minst en lekman är närvarande. Ledamöterna med  vetenskaplig kompetens ska alltid vara i flertal när ett  ärende avgörs.
Nämnden är beslutsför med enbart ordföranden vid
1. en förberedande åtgärd,
2. en rättelse av skrivfel, räknefel eller liknande  förbiseende,
3. andra beslut som inte innebär något slutligt avgörande av  ett ärende, och
4. en prövning av en fråga om avvisning eller avskrivning av  ett ärende.
Ordföranden får överlämna uppgifter som avses i andra stycket  till en föredragande vid nämnden.
Övriga bemyndiganden
16 §
Regeringen eller den myndighet som regeringen  bestämmer får meddela föreskrifter om
1. villkor för eller förbud mot uppfödning, förvaring,  tillhandahållande eller användning av försöksdjur, och
2. undantag från lagen i fråga om djurförsök.
Regeringen eller den myndighet som regeringen bestämmer får  meddela föreskrifter om att den som föder upp, förvarar,  tillhandahåller eller använder försöksdjur ska
1. märka djuren,
2. upprätta instruktioner för verksamheten, och
3. föra journal och lämna upplysningar om verksamheten och  djuren.
8 kap. Offentlig kontroll och myndigheternas uppgifter
Behörig myndighet för offentlig kontroll och annan offentlig  verksamhet
1 §
Länsstyrelserna och de andra statliga myndigheter som  regeringen bestämmer (kontrollmyndigheterna) utövar offentlig  kontroll.
Annan offentlig verksamhet utförs av kontrollmyndigheterna och  andra statliga myndigheter enligt vad som anges i denna lag  och i föreskrifter som regeringen meddelar.
Lag (2021:175)
.
Delegering av vissa uppgifter
1 a §
I förordning (EU) 2017/625 finns bestämmelser om att  vissa uppgifter som ingår i den offentliga kontrollen och  vissa uppgifter i samband med annan offentlig verksamhet får  delegeras till ett organ eller till en fysisk person.
Lag (2021:175)
.
Förvaltningslagens tillämpning
1 b §
Vid offentlig kontroll eller annan offentlig verksamhet  som utförs av ett organ med delegerade uppgifter eller av en  fysisk person som har delegerats vissa uppgifter ska följande  bestämmelser i förvaltningslagen (2017:900) tillämpas:
- 5 § om legalitet, objektivitet och proportionalitet,
- 10 § om partsinsyn,
- 16-18 §§ om jäv,
- 23 § om utredningsansvaret,
- 24 § om när man får lämna uppgifter muntligt,
- 25 § om kommunikation,
- 27 § om dokumentation av uppgifter,
- 31 § om dokumentation av beslut,
- 32 § om motivering av beslut,
- 33 och 34 §§ om underrättelse om innehållet i beslut och hur  ett överklagande går till,
- 36 § om rättelse av skrivfel och liknande, och
- 42 § om vem som får överklaga ett beslut.
Lag (2021:175)
.
Tystnadsplikt
1 c §
Den som i enskild verksamhet utför eller har utfört  offentlig kontroll eller annan offentlig verksamhet får inte  obehörigen röja eller utnyttja det som han eller hon har fått  kännedom om medan uppgifterna utfördes. Detsamma ska gälla den  som i enskild verksamhet utför eller har utfört  laboratorieanalyser, laboratorietester eller  laboratoriediagnostik på prover som tas vid offentlig kontroll  och annan offentlig verksamhet.
I det allmännas verksamhet tillämpas offentlighets- och  sekretesslagen (2009:400) i stället för första stycket.
Lag (2021:175)
.
Djurskyddsutbildad personal
2 §
Kontrollmyndigheterna ska, utöver vad som framgår av  de EU-bestämmelser som lagen kompletterar, ha tillgång till  djurskyddsutbildad personal i den omfattning som behövs för  att myndigheten ska kunna fullgöra sina uppgifter på ett  tillfredsställande sätt.
Samordning av verksamhet
3 §
Den kontrollmyndighet som regeringen bestämmer  samordnar övriga kontrollmyndigheters verksamhet och lämnar  vid behov råd och hjälp i denna verksamhet.
Rådgivning och information
4 §
Kontrollmyndigheterna ska genom rådgivning och  information och på annat sätt underlätta för den enskilde att  fullgöra sina skyldigheter enligt lagen, föreskrifter och  beslut som har meddelats med stöd av lagen, de  EU-bestämmelser som lagen kompletterar och de beslut som har  meddelats med stöd av EU-bestämmelserna.
Skyldighet att vidta åtgärder mot överträdelser
5 §
Kontrollmyndigheterna ska vidta lämpliga åtgärder med  anledning av överträdelser av lagen. Detsamma gäller  överträdelser av föreskrifter eller beslut som har meddelats  med stöd av lagen och de EU-bestämmelser som lagen  kompletterar.
Kontrollmyndigheterna ska alltid anmäla överträdelser till  Polismyndigheten eller Åklagarmyndigheten
- när överträdelserna har lett till djurs lidande eller  inneburit en konkret risk för lidande, eller
- när det annars finns särskilda skäl för en anmälan.
Lag (2022:117)
.
Föreskrifter om offentlig kontroll och annan offentlig  verksamhet
6 §
Regeringen eller den myndighet som regeringen bestämmer  får meddela föreskrifter om
1. hur ett organ med delegerade uppgifter eller en fysisk  person som har delegerats vissa uppgifter ska bedriva  offentlig kontroll och annan offentlig verksamhet,
2. skyldighet för ett organ med delegerade uppgifter, eller en  fysisk person som har delegerats vissa uppgifter, att lämna  information till den samordnande kontrollmyndighet som avses i 
3 §, och
3. skyldighet för ett organ med delegerade uppgifter eller en  fysisk person som har delegerats vissa uppgifter att lämna  information och ge in handlingar till den myndighet som har  delegerat uppgiften.
Lag (2021:175)
.
Föreskrifter om uppgiftslämnande
6 a §
Regeringen eller den myndighet som regeringen bestämmer  får meddela föreskrifter om skyldighet för djurhållare att  lämna uppgifter om sin djurhållning till en kontrollmyndighet,  ett organ med delegerade uppgifter eller en fysisk person som  har delegerats vissa uppgifter.
Lag (2021:175)
.
Offentlig kontroll och annan offentlig verksamhet som inte  omfattas av förordning (EU) 2017/625
7 §
Vid offentlig kontroll och annan offentlig verksamhet  tillämpas förordning (EU) 2017/625 i fråga om djurhållare som  håller animalieproducerande djur och i fråga om sådana som  ansvarar för levande ryggradsdjur vid transport i samband med  ekonomisk verksamhet.
Regeringen får meddela föreskrifter om att förordning (EU) 
2017/625 ska tillämpas helt eller delvis vid offentlig  kontroll och annan offentlig verksamhet i fråga om andra  djurhållare än sådana som avses i första stycket.
Lag (2021:175)
.
Avgifter för offentlig kontroll och annan offentlig verksamhet
8 §
Regeringen eller den myndighet som regeringen bestämmer  får meddela föreskrifter om skyldighet att betala avgifter för  offentlig kontroll och annan offentlig verksamhet.
Regeringen eller den myndighet som regeringen bestämmer får  meddela föreskrifter om beräkningen av de avgifter som tas ut  av en myndighet, ett organ med delegerade uppgifter eller en  fysisk person som har delegerats vissa uppgifter.
Lag (2021:175)
.
Förelägganden
9 §
Utöver vad som följer av de EU-bestämmelser som lagen  kompletterar får en kontrollmyndighet besluta de  förelägganden som behövs för efter-levnaden av lagen,  föreskrifter och beslut som har meddelats med stöd av lagen,  de EU-bestämmelser som lagen kompletterar och de beslut som  har meddelats med stöd av EU-bestämmelserna.
Ett föreläggande som innebär förbud att ha hand om djur  enligt 9 kap. 1 § eller ett föreläggande att inom en viss tid  göra sig av med djur enligt 9 kap. 3 § får dock endast  beslutas i de fall som anges där.
Förelägganden enligt första stycket eller enligt de  EU-bestämmelser som lagen kompletterar får förenas med vite,  dock inte i de fall som avses i 9 kap. 1 och 3 §§.
Återkallelse av kompetensbevis för personal som deltar i  avlivning
9 a §
Vid överträdelser av denna lag, de föreskrifter eller  beslut som har meddelats med stöd av lagen, de EU-bestämmelser  som lagen kompletterar eller de beslut som har meddelats med  stöd av EU-bestämmelserna får en kontrollmyndighet tillfälligt  eller slutligt återkalla kompetensbevis som utfärdats enligt  artikel 21 i rådets förordning (EG) nr 1099/2009 av den 
24 september 2009 om skydd av djur vid tidpunkten för  avlivning.
Lag (2021:175)
.
Återkallelse av kompetensbevis för skötare
9 b §
Vid överträdelser av denna lag, de föreskrifter eller  beslut som har meddelats med stöd av lagen, de EU-bestämmelser  som lagen kompletterar eller de beslut som har meddelats med  stöd av EU-bestämmelserna får en kontrollmyndighet tillfälligt  eller slutligt återkalla kompetensbevis för skötare som  utfärdats enligt artikel 17.2 i rådets förordning (EG) nr 
1/2005 av den 22 december 2004 om skydd av djur under  transport och därmed sammanhängande förfaranden och om ändring  av direktiven 64/432/EEG och 93/119/EG och förordning (EG) nr 
1255/97.
Lag (2021:175)
.
Rättelse på den enskildes bekostnad
10 §
En kontrollmyndighet får besluta om rättelse på en  enskilds bekostnad om han eller hon inte rättar sig efter  lagen, föreskrifter eller beslut som har meddelats med stöd  av lagen, de EU-bestämmelser som lagen kompletterar eller de  beslut som har meddelats med stöd av EU-bestämmelserna.
I brådskande fall får kontrollmyndigheten besluta om rättelse  utan föregående föreläggande.
Rätt till upplysningar och att ta del av handlingar
11 §
En kontrollmyndighet, en officiell veterinär som har  förordnats enligt lagen (2009:1254) om officiella veterinärer,  ett organ med delegerade uppgifter eller en fysisk person som  har delegerats vissa uppgifter har, i den utsträckning det  behövs för offentlig kontroll eller annan offentlig  verksamhet, rätt att på begäran få upplysningar och ta del av  handlingar.
Lag (2021:175)
.
Rätt till tillträde
12 §
En kontrollmyndighet, en officiell veterinär som har  förordnats enligt lagen (2009:1254) om officiella veterinärer,  ett organ med delegerade uppgifter eller en fysisk person som  har delegerats vissa uppgifter har, i den utsträckning det  behövs för offentlig kontroll eller annan offentlig  verksamhet, rätt att få tillträde till områden, anläggningar,  byggnader, lokaler och andra utrymmen där det kan antas att  djur hålls eller som berör djurhållningen, och att där  besiktiga djuren, göra undersökningar och ta prover.
Tillträde till bostäder får endast ske när det kan antas att  djur hålls där och
1. det kan antas att djurhållningen inte uppfyller  bestämmelserna i denna lag eller i föreskrifter eller beslut  som har meddelats med stöd av lagen,
2. syftet är att kontrollera att tidigare konstaterade brister  i djurhållningen har åtgärdats, eller
3. syftet är att kontrollera en djurhållning som kräver  tillstånd enligt denna lag eller föreskrifter som har  meddelats med stöd av lagen.
En kontrollmyndighet, en officiell veterinär som har  förordnats enligt lagen (2009:1254) om officiella veterinärer,  ett organ med delegerade uppgifter eller en fysisk person som  har delegerats vissa uppgifter har även rätt att få tillträde  till områden, anläggningar, byggnader, lokaler, andra utrymmen  och bostäder, när det behövs för att kontrollera att beslut om  djurförbud enligt 9 kap. 1 § följs.
Lag (2021:175)
.
Europeiska kommissionens rätt till upplysningar och  tillträde
13 §
Bestämmelserna i 11 och 12 §§ gäller också för  Europeiska kommissionen, och för inspektörer och experter som  har utsetts av Europeiska kommissionen.
Aktsamhetskrav
14 §
Åtgärder enligt 11 och 12 §§ ska utföras så att  minsta skada och intrång orsakas.
Skyldighet för den som är föremål för offentlig kontroll och  för annan offentlig verksamhet
15 §
Den som är föremål för offentlig kontroll eller annan  offentlig verksamhet ska, utöver vad som följer av artikel 
15.2 och 15.6 i förordning (EU) 2017/625, lämna den hjälp som  behövs för att kontrollen eller verksamheten ska kunna  utföras.
Lag (2021:175)
.
Hjälp av Polismyndigheten
16 §
Polismyndigheten ska lämna den hjälp som behövs för  att en kontrollmyndighet ska kunna utöva offentlig kontroll  eller verkställa beslut enligt denna lag, föreskrifter eller  beslut som har meddelats med stöd av lagen, de  EU-bestämmelser som lagen kompletterar eller de beslut som  har meddelats med stöd av EU-bestämmelserna.
Hjälp enligt första stycket får begäras endast om
1. det på grund av särskilda omständigheter kan befaras att  åtgärden inte kan utföras utan att en polismans särskilda  befogenheter enligt 10 § polislagen (1984:387) behöver  tillgripas, eller
2. det annars finns synnerliga skäl.
Undantag för djur som används inom Försvarsmakten
17 §
Bestämmelserna i 2-6 a §§, 9 § tredje stycket, 10, 13 och 
16 §§ tillämpas inte i fråga om djur som används inom  Försvarsmakten.
Lag (2021:175)
.
Anmälan om vanvård
18 §
Om den som tillhör djurhälsopersonalen enligt lagen 
(2009:302) om verksamhet inom djurens hälso- och sjukvård i  sin yrkesutövning finner anledning att anta att djur inte  hålls eller sköts i enlighet med denna lag, föreskrifter som  har meddelats med stöd av lagen eller de EU-bestämmelser som  lagen kompletterar, ska han eller hon anmäla detta till  kontrollmyndigheten, om inte bristen är lindrig och rättas  till omgående.
9 kap. Djurförbud och omhändertagande
Djurförbud
1 §
Länsstyrelsen ska besluta om förbud att ha hand om djur 
(djurförbud) för en fysisk person som
1. allvarligt har försummat tillsynen eller vården av ett  djur,
2. har misshandlat ett djur,
3. inte följer ett beslut som en kontrollmyndighet har  meddelat enligt 8 kap. 9 § om beslutet är av väsentlig  betydelse från djurskyddssynpunkt,
4. har varit föremål för upprepade beslut enligt 8 kap. 9 §,  om ett djurförbud är befogat från djurskyddssynpunkt,
5. genom en dom som har fått laga kraft eller genom ett  godkänt strafföreläggande har befunnits skyldig till  djurplågeri eller grovt djurplågeri enligt 16 kap. 13 §  brottsbalken,
6. genom en dom som har fått laga kraft eller genom ett  godkänt strafföreläggande har befunnits skyldig till brott  enligt 10 kap. 1-5 §§ eller ålagts företagsbot för sådant  brott, om ett djurförbud är befogat från djurskyddssynpunkt,  eller
7. genom ett beslut som en kontrollmyndighet har meddelat med  stöd av 10 kap. 6 a § har ålagts sanktionsavgift, om ett  djurförbud är befogat från djurskyddssynpunkt.
Djurförbud ska dock inte beslutas om det är sannolikt att den  omständighet som annars ska leda till djurförbud inte kommer  att upprepas.
Lag (2022:117)
.
Omfattning av och upphävande av djurförbud
2 §
Ett djurförbud enligt 1 § får avse alla djurslag eller  begränsas till ett eller flera djurslag. Ett djurförbud får  också avse förbud att ha hand om fler än ett visst antal  djur. Ett djurförbud får även avse andra begränsningar i  rätten att ha hand om djur.
Ett djurförbud kan gälla för en viss tid eller tills vidare.
Länsstyrelsen ska upphäva djurförbudet om det inte längre  behövs.
Skyldighet att avveckla djurinnehav
3 §
Om den som meddelas djurförbud äger eller håller djur,  ska länsstyrelsen samtidigt förelägga honom eller henne att  inom en viss tid göra sig av med det eller de djur som  omfattas av djurförbudet. Detta gäller dock inte om  länsstyrelsen i enlighet med 5 eller 6 § ska besluta att  omhänderta djuret eller djuren i samband med beslutet om  djurförbud.
Nödavlivning i vissa fall
4 §
Om ett djur påträffas så svårt sjukt eller skadat att  det bör avlivas omedelbart, får det avlivas av en veterinär  eller polisman, även om djurägaren inte kan kontaktas. I  brådskande fall får även någon annan genast avliva djuret.
Den som har avlivat djuret ska informera ägaren eller någon  annan som är ansvarig för djuret om detta. Om det inte är  möjligt, ska länsstyrelsen underrättas.
Omhändertagande av djur
5 §
Länsstyrelsen ska besluta att ett djur ska omhändertas  om
1. djuret otillbörligt utsätts för lidande och detta inte  rättas till efter till-sägelse av kontrollmyndigheten,
2. ett beslut som har meddelats enligt 8 kap. 9 § inte följs  och beslutet är av väsentlig betydelse från  djurskyddssynpunkt, eller
3. ett beslut om djurförbud enligt 1 § eller ett beslut om  avveckling av djurinnehav enligt 3 § inte följs.
Länsstyrelsen ska ansvara för att omhändertagandet  verkställs.
Omedelbart omhändertagande av djur
6 §
Länsstyrelsen eller Polismyndigheten ska, trots 5 §  första stycket 1, besluta att omedelbart omhänderta ett djur  om det är utsatt för lidande och om
1. det bedöms vara utsiktslöst att lidandet för djuret blir  avhjälpt,
2. ägaren till djuret är okänd eller inte kan nås, eller
3. det i övrigt bedöms vara absolut nödvändigt från  djurskyddssynpunkt.
Även om förutsättningarna enligt första stycket inte är  uppfyllda, får Polismyndigheten besluta att omedelbart  omhänderta djur som hålls i strid med ett beslut om  djurförbud.
Om ett beslut om omedelbart omhändertagande har meddelats av  Polismyndigheten, ska myndigheten skyndsamt informera  länsstyrelsen om beslutet. Länsstyrelsen ska skyndsamt pröva  om beslutet ska fortsätta att gälla.
Den beslutande myndigheten ska ansvara för att  omhändertagandet verkställs. Om länsstyrelsen beslutar att  Polismyndighetens beslut om omhänder-tagande ska fortsätta  att gälla, ska länsstyrelsen skyndsamt ta över ansvaret för  att beslutet verkställs.
Förfogande över omhändertagna djur
7 §
Beslut om omhändertagande eller omedelbart  omhändertagande av ett djur omfattar också avkomma som det  omhändertagna djuret föder under omhändertagandet. Sedan ett  djur har omhändertagits enligt 5 eller 6 § får ägaren inte  förfoga över djuret eller dess avkomma utan tillstånd av  läns-styrelsen.
Hantering av omhändertagna djur
8 §
Vid omhändertagande av djur ska länsstyrelsen snarast  besluta om att djuret ska säljas, överlåtas på annat sätt  eller avlivas. Om det inte går att verkställa ett beslut om  att ett omhändertaget djur ska säljas eller överlåtas, får  länsstyrelsen i stället besluta att djuret ska avlivas.
Länsstyrelsen ska ansvara för att beslut enligt första  stycket verkställs.
Kostnadsansvar för omhändertagna djur
9 § § Länsstyrelsen och Polismyndigheten får betala ut  förskott av allmänna medel för kostnader som uppkommer på  grund av åtgärder enligt 5 eller 6 §. Kostnaden för sådana  åtgärder ska slutligt betalas av den som åtgärden har riktats  mot, om det inte finns särskilda skäl för annat.
Om ett omhändertaget djur har sålts, och om kostnaden enligt  första stycket slutligt ska betalas av ägaren, får  länsstyrelsen och Polismyndigheten ta ut kostnaden ur  köpesumman. Köpesumman ska i första hand täcka länsstyrelsens  kostnader.
10 kap. Straff och andra sanktioner
Brott mot denna lag och föreskrifter om bedövning
1 §
Till böter eller fängelse i högst två år döms den som  med uppsåt eller av oaktsamhet
1. bryter mot
- 2 kap. 4 § första eller andra stycket, 2 kap. 5 § första  eller andra stycket, 2 kap. 6 § första, andra eller tredje  stycket, 2 kap. 7 § första stycket, 2 kap. 8 §, 2 kap. 9 §  första eller andra stycket, 2 kap. 11 § första stycket eller 
2 kap. 13 § första eller andra stycket,
- 3 kap. 1 § första stycket eller 3 kap. 2 § första stycket,
- 4 kap. 1 §, 4 kap. 2 § första eller tredje stycket eller 
4 kap. 3 § första stycket,
- 5 kap. 1 § första eller andra stycket eller föreskrifter om  bedövning som regeringen har meddelat med stöd av 5 kap. 
2 § 1,
- 6 kap. 4 § första stycket,
- 7 kap. 1 § första stycket, 7 kap. 2 § första stycket eller 
7 kap. 9 § första stycket, eller
2. inte följer ett beslut om djurförbud enligt 9 kap. 1 §  eller ett föreläggande om skyldighet att avveckla djurinnehav  enligt 9 kap. 3 §.
Om brottet har begåtts med uppsåt och avsett en förpliktelse  av väsentlig betydelse från djurskyddssynpunkt, är straffet  fängelse i högst två år.
Brott mot förbudet att genomföra sexuella handlingar med  djur
2 §
Till böter eller fängelse i högst två år döms den som  bryter mot förbudet i 2 kap. 10 § första stycket att  genomföra sexuella handlingar med djur.
Brott mot vissa EU-bestämmelser om transport och avlivning av  djur
3 §
Till böter eller fängelse i högst två år döms den som  med uppsåt eller av oaktsamhet
1. transporterar djur i strid med artikel 6.3 och de tekniska  föreskrifter som anges i bilaga I till rådets förordning (EG)  nr 1/2005 av den 22 december 2004 om skydd av djur under  transport och därmed sammanhängande förfaranden och om  ändring av direktiven 64/432/EEG och 93/119/EG och förordning 
(EG) nr 1255/97,
2. i egenskap av djurhållare på avsändningsorten,  omlastningsplatsen eller bestämmelseorten i strid med artikel 
8.1 inte ser till att de tekniska föreskrifter som anges i  kapitel I och i kapitel III avsnitt 1 i bilaga I till rådets  förordning (EG) nr 1/2005 uppfylls i fråga om de djur som  transporteras,
3. svarar för driften av en uppsamlingscentral och inte i  enlighet med artikel 9.1 ser till att djuren behandlas i  enlighet med de tekniska föreskrifter som anges i kapitel I  och i kapitel III avsnitt 1 i bilaga I till rådets förordning 
(EG) nr 1/2005,
4. avlivar djur på annat sätt än efter bedövning i enlighet  med de metoder och de särskilda krav för tillämpningen av  dessa metoder som anges i artikel 4.1 och i bilaga I till  rådets förordning (EG) nr 1099/2009 av den 24 september 2009  om skydd av djur vid tidpunkten för avlivning,
5. i strid med artikel 4.1 i rådets förordning (EG) nr 
1099/2009, avlivar djur så att djuret efter bedövning återfår  medvetande eller känsel innan det dör,
6. i strid med artikel 9.3 i rådets förordning (EG) nr 
1099/2009 medverkar till att ett djur placeras i  fixeringsanordningen, eller i en anordning där huvudet  fixeras, innan den person som ansvarar för bedövning eller  avblodning är beredd att bedöva eller avbloda det så fort som  möjligt,
7. inte i enlighet med artikel 15.1 ser till att  driftsbestämmelserna för slakterier i bilaga III till rådets  förordning (EG) nr 1099/2009 följs,
8. inte följer vad som enligt artikel 15.2 i rådets  förordning (EG) nr 1099/2009, gäller för fixering av djur vid  avlivning, eller
9. använder någon av de fixeringsmetoder som är förbjudna  enligt artikel 15.3 i rådets förordning (EG) nr 1099/2009.
Om brottet har begåtts med uppsåt och avsett en förpliktelse  av väsentlig betydelse från djurskyddssynpunkt, är straffet  fängelse i högst två år.
Brott mot övriga EU-bestämmelser som lagen kompletterar
4 §
Till böter döms den som med uppsåt eller av oaktsamhet i  annat fall än enligt 3 § bryter mot skyldigheter, krav eller  förbud som finns i de EU-bestämmelser som lagen kompletterar.  Detta gäller inte om överträdelsen avser bestämmelser om  myndighetsutövning eller andra bestämmelser i förordning (EU) 
2017/625.
Lag (2021:175)
.
Brott mot föreskrifter som har meddelats med stöd av lagen
5 §
Till böter döms den som med uppsåt eller av oaktsamhet  bryter mot föreskrifter som regeringen eller, efter  regeringens bemyndigande, en myndighet har meddelat med stöd  av
- 2 kap. 2 § andra stycket, 2 kap. 4 § tredje stycket, 2 kap. 
5 § tredje stycket, 2 kap. 6 § fjärde stycket, 2 kap. 7 §  andra stycket, 2 kap. 9 § fjärde stycket, 2 kap. 11 § andra  stycket, 2 kap. 12 § eller 2 kap. 13 § fjärde stycket,
- 3 kap. 1 § andra stycket 1 eller 3 kap. 2 § andra stycket,
- 4 kap. 2 § fjärde stycket 1 eller 4 kap. 4 §,
- 5 kap. 2 § 1 i annat fall än som sägs i 1 §,
- 6 kap. 3 §,
- 7 kap. 8 § andra stycket eller 7 kap. 16 § första stycket 1  eller andra stycket.
Ringa gärningar
6 §
Om en gärning som avses i 1, 3, 4 eller 5 § är att anse  som ringa ska det inte dömas till ansvar. En gärning är att  anse som ringa om den är av mindre betydelse med hänsyn till  det intresse som straffbestämmelsen är avsedd att skydda.
Lag (2022:117)
.
Sanktionsavgifter
6 a §
Regeringen får meddela föreskrifter om att en  sanktionsavgift ska betalas av den som
1. bryter mot bestämmelser i rådets förordning (EG) nr 1/2005  av den 22 december 2004 om skydd av djur under transport och  därmed sammanhängande förfaranden och om ändring av direktiven 
64/432/EEG och 93/119/EG och förordning (EG) nr 1255/97 om
a) transporthandlingar,
b) tillstånd,
c) intyg,
d) kompetensbevis,
e) att utse en fysisk person att ansvara för transporten,
f) tillgång till vissa uppgifter,
g) anmälan om förändringar i förhållande till tillstånd som  meddelats för en transportör,
h) krav på navigeringssystem och bevarande och  tillhandahållande av uppgifter från ett sådant system, och
i) krav på godkännande av transportmedel,
2. bryter mot bestämmelser om kompetensbevis, skyldighet att  meddela den behöriga myndigheten om att djur ska avlivas och  att utse djurskyddsansvarig i rådets förordning (EG)  nr 1099/2009 av den 24 september 2009 om skydd av djur vid  tidpunkten för avlivning,
3. inte uppfyller krav på att lämna information om djur vid  försäljning eller annan överlåtelse,
4. förevisar djur på cirkus och inte uppfyller krav på att  föra anteckningar om verksamheten och djuren eller lämna  upplysningar om verksamheten,
5. inte uppfyller krav på godkännande av djurparker eller  liknande anläggningar innan de tas i bruk, eller
6. föder upp, förvarar, tillhandahåller eller använder  försöksdjur och inte uppfyller krav på upprättande av  instruktioner för sådan verksamhet, på märkning av djur, på  journalföring eller på att lämna information om verksamheten.
Lag (2022:117)
.
Sanktionsavgifternas storlek
6 b §
Sanktionsavgifterna ska uppgå till minst 1 000 kronor  och högst 100 000 kronor. I de föreskrifter som avses i 6 a §  ska avgifternas storlek framgå. När regeringen meddelar  föreskrifter om avgiftens storlek ska hänsyn tas till hur  allvarlig överträdelsen är och till betydelsen av den  bestämmelse som överträdelsen avser.
Lag (2022:117)
.
Undantag från avgiftsskyldigheten
6 c §
Sanktionsavgift ska inte tas ut om det är oskäligt. Vid  denna prövning ska det särskilt beaktas
1. om överträdelsen berott på sjukdom som medfört att den  avgiftsskyldige inte förmått att på egen hand göra det som han  eller hon varit skyldig att göra och inte heller förmått att  ge någon annan i uppdrag att göra det,
2. om överträdelsen annars berott på en omständighet som den  avgiftsskyldige varken kunnat förutse eller borde ha förutsett  och inte heller kunnat påverka, eller
3. vad den avgiftsskyldige gjort för att undvika  överträdelsen.
Sanktionsavgift ska inte heller tas ut om överträdelsen är av  mindre betydelse med hänsyn till det intresse som bestämmelsen  är avsedd att skydda.
Lag (2022:117)
.
Ansvarig myndighet
6 d §
Kontrollmyndigheterna prövar frågor om sanktionsavgifter.
Lag (2022:117)
.
Tillfälle till yttrande
6 e §
Innan kontrollmyndigheten beslutar om sanktionsavgift  ska den som avgiften ska tas ut av få tillfälle att yttra sig.
Lag (2022:117)
.
Preskription
6 f §
Sanktionsavgift får inte beslutas om den som avgiften  ska tas ut av inte har fått tillfälle att yttra sig inom två  år från den dag då överträdelsen ägde rum.
Lag (2022:117)
.
Verkställighet
6 g §
Ett beslut om sanktionsavgift får verkställas enligt  utsökningsbalken när det har fått laga kraft.
Lag (2022:117)
.
Sanktionsavgiften ska tillfalla staten.
6 h §
En beslutad sanktionsavgift faller bort till den del  beslutet inte har verkställts inom fem år från det att  beslutet fått laga kraft.
Lag (2022:117)
.
Undantag för djur inom Försvarsmakten
6 i §
Bestämmelserna i 6 a-6 h §§ tillämpas inte i fråga om  djur som används inom Försvarsmakten.
Lag (2022:117)
.
Bestämmelsernas förhållande till vite
7 §
Det får inte dömas till ansvar eller beslutas om  sanktionsavgift enligt denna lag för en gärning som omfattas  av ett föreläggande om vite, om gärningen ligger till grund  för en ansökan om utdömande av vitet.
Lag (2022:117)
.
Sanktionsavgifter och straff
7 a §
Det får inte dömas till ansvar enligt 4 eller 5 § om  gärningen kan leda till en sanktionsavgift enligt föreskrifter  som har meddelats med stöd av 6 a §.
Lag (2022:117)
.
Bestämmelsernas förhållande till brottsbalken
8 §
Till ansvar enligt 1-5 §§ döms det inte om gärningen  är belagd med samma eller strängare straff i brottsbalken.
Avgift om en förprövning inte har skett
9 §
Regeringen får meddela föreskrifter om att en avgift  ska betalas av den som inte låter förpröva stall, andra  förvaringsutrymmen för djur eller hägn enligt föreskrifter  som har meddelats med stöd av 6 kap. 1 §.
Avgiftens storlek ska framgå av regeringens föreskrifter.  Avgiften ska uppgå till minst 10 000 kronor och högst 40 000  kronor. När regeringen meddelar föreskrifter om avgiftens  storlek ska hänsyn tas till förprövningens komplexitet och  omfattning.
11 kap. Överklagande
Överklagande av beslut i ärenden om etiskt godkännande
1 §
En regional djurförsöksetisk nämnds beslut i ett  ärende om godkännande av användning av djur i djurförsök och  om återkallelse av ett sådant godkännande får överklagas till  den centrala djurförsöksetiska nämnd som anges i 7 kap. 13 §.
Den centrala djurförsöksetiska nämndens beslut får inte  överklagas.
Överklagande av andra beslut
2 §
Andra beslut enligt denna lag får överklagas till  allmän förvaltnings-domstol. Beslut som avser Försvarsmakten  överklagas dock till regeringen.
Prövningstillstånd krävs vid överklagande till  kammarrätten.
Motpart vid överklagande av vissa beslut
3 §
Om ett beslut som har meddelats av en officiell veterinär  som har förordnats enligt lagen (2009:1254) om officiella  veterinärer överklagas, ska den myndighet som har förordnat  den officiella veterinären föra det allmännas talan i allmän  förvaltningsdomstol.
Den myndighet som har delegerat en uppgift att utöva offentlig  kontroll eller annan offentlig verksamhet till ett organ eller  till en fysisk person ska föra det allmännas talan i allmän  förvaltningsdomstol, om det överklagade beslutet har meddelats  av ett sådant organ eller en sådan fysisk person.
Lagen (1986:1142) om överklagande av beslut av enskilda organ  med offentliga förvaltningsuppgifter ska gälla även för  överklagande av beslut som har meddelats av en fysisk person  som har delegerats vissa uppgifter.
Lag (2021:175)
.
Föreskrifter om omedelbar verkställighet
4 §
Ett beslut om sanktionsavgift gäller först när beslutet  fått laga kraft.
Regeringen får meddela föreskrifter om i vilka fall andra  beslut enligt denna lag, enligt föreskrifter som har meddelats  med stöd av lagen eller enligt de EU-bestämmelser som lagen  kompletterar ska gälla omedelbart även om de överklagas.
Lag (2022:117)
.
Övergångsbestämmelser
2018:1192
1. Denna lag träder i kraft den 1 april 2019.
2. Genom lagen upphävs djurskyddslagen (1988:534).
3. Förelägganden, förbud och andra beslut som har meddelats  enligt den upphävda lagen gäller fortfarande.
4. Djurförbud enligt 9 kap. 1 § får, i de fall förhållandena  som ligger till grund för beslutet har inträffat före  ikraftträdandet, beslutas endast om förutsättningarna för  djurförbud enligt den upphävda lagen är uppfyllda.
2021:175
Denna lag träder i kraft den dag som regeringen bestämmer i  fråga om 8 kap. 9 b § och i övrigt den 1 april 2021.
2022:117
1. Denna lag träder i kraft den 1 juli 2022.
2. Äldre föreskrifter gäller fortfarande för överträdelser som  har skett före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.