Title: Plan- och byggförordning (2011:338)
SFS Number: Svensk författningssamling 2011:338
URL: https://www.riksdagen.se/sv/dokument-och-lagar/dokument/svensk-forfattningssamling/plan-och-byggforordning-2011338_sfs-2011-338/
Source Link: http://rkrattsbaser.gov.se/sfst?bet=2011:338
Amendment Register Link: http://rkrattsbaser.gov.se/sfsr?bet=2011:338
Ministry/Authority: Landsbygds- och infrastrukturdepartementet SPN BB
Issued: 2011-03-31
Metadata: {"Utfärdad": "2011-03-31", "Ändrad": "t.o.m. SFS 2025:627"}

==================================================

Plan- och byggförordning (2011:338)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2011:338
Departement/myndighet
:   
Landsbygds- och infrastrukturdepartementet SPN BB
Utfärdad
:   
2011-03-31
Ändrad
:   
t.o.m. SFS 2025:627
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Innehåll och definitioner
2 kap. Planer och områdesbestämmelser
3 kap. Krav på byggnadsverk
4 kap. Krav på byggprodukter m.m.
5 kap. Funktions- och säkerhetsåtgärder
6 kap. Lov och anmälan m.m.
7 kap. Kontrollplan, funktionskontrollanter, certifierade  byggprojekteringsföretag, kontrollansvariga och sakkunniga
8 kap. Tillsyn, vägledning och uppföljning
9 kap. Byggsanktionsavgifter
10 kap. Bemyndiganden
Övergångsbestämmelser
1 kap. Innehåll och definitioner
1 §
Denna förordning innehåller bestämmelser om
1. innehåll och definitioner (1 kap.),
2. planer och områdesbestämmelser (2 kap.),
3. krav på byggnadsverk (3 kap.),
4. krav på byggprodukter m.m. (4 kap.),
5. funktions- och säkerhetsåtgärder (5 kap.),
6. lov och anmälan m.m. (6 kap.),
7. kontrollplan, funktionskontrollanter, certifierade  byggprojekteringsföretag, kontrollansvariga och sakkunniga (7  kap.),
8. tillsyn, vägledning och uppföljning (8 kap.),
9. byggsanktionsavgifter (9 kap.), och
10. bemyndiganden (10 kap.).  Förordning (2022:1085).
2 §
Termer och uttryck i denna förordning har samma betydelse som i plan- och bygglagen (2010:900).
3 §
Med byggnadshöjd avses i denna förordning den höjd som byggnaden har enligt andra och tredje styckena. Vid beräkningen får byggnaden delas upp i flera byggnadskroppar och höjden beräknas för varje del för sig, om det finns särskilda skäl.
Byggnadshöjden ska räknas från den medelnivå som marken har invid byggnaden. Om byggnaden ligger mindre än sex meter från allmän plats, ska dock beräkningen utgå från den allmänna platsens medelnivå invid tomten, om inte särskilda skäl föranleder annat.
Byggnadshöjden ska räknas upp till skärningen mellan fasadplanet och ett plan som med 45 graders lutning inåt byggnaden berör byggnadens tak.
3 a §
I denna förordning avses med
energiprestanda: den mängd levererad energi som behövs för  uppvärmning, kylning, ventilation, varmvatten och belysning  vid ett normalt bruk av en byggnad, undantaget sådan energi  från sol, vind, mark, luft eller vatten som alstras och  används i byggnaden eller på dess tomt,
klimatskärm: en byggdel bestående av ett eller flera skikt som  isolerar det inre av en byggnad från omvärlden när det gäller  sådant som temperatur, ljud och fuktighet,
primärenergi: energi som inte har genomgått någon omvandling,  och
system för fastighetsautomation och fastighetsstyrning: ett  system som är driftskompatibelt med anslutna  installationssystem och anordningar i byggnaden och omfattar  alla produkter, all programvara och allt tekniskt underhåll  som kan stödja en energieffektiv, ekonomisk och säker drift av  byggnadens installationssystem genom automatisk styrning och  genom att underlätta den manuella hanteringen av byggnadens  installationssystem och som fortlöpande övervakar,  registrerar, analyserar och gör det möjligt att anpassa  energianvändningen samt fastställer riktmärken för  energieffektivitet, upptäcker effektivitetsförluster,  informerar om möjligheter till förbättrad energieffektivitet  och möjliggör kommunikation. Förordning (2020:433).
3 b §
Med tillfälligt anläggningsboende avses i denna  förordning en byggnad eller en del av en byggnad som under en  begränsad tid används som ett sådant asylboende som avses i 
2 § första stycket lagen (1994:137) om mottagande av  asylsökande m.fl. Förordning (2025:63).
4 §
Med våning avses i denna förordning ett utrymme i en byggnad där utrymmet avgränsas åt sidorna av byggnadens ytterväggar, uppåt av ett tak eller bjälklag och nedåt av ett golv.
En vind ska anses vara en våning endast om
1. ett bostadsrum eller en arbetslokal kan inredas i utrymmet, och
2. byggnadshöjden är mer än 0,7 meter högre än nivån för vindsbjälklagets översida.
En källare ska anses vara en våning endast om golvets översida i våningen närmast ovanför källaren ligger mer än 1,5 meter över markens medelnivå invid byggnaden.
5 §
Med motordrivna anordningar avses i denna förordning motordrivna
1. hissar med tillhörande säkerhetskomponenter och andra motordrivna anordningar som är avsedda för transport av personer eller gods, med undantag för sådana anordningar som avses i 2 kap. 13 § ordningslagen (1993:1617),
2. portar, dörrar, galler, grindar och liknande anordningar som är avsedda för passage av personer eller av mark- eller spårbundna fordon, och
3. anordningar som är avsedda att ta hand om och forsla bort avfall från byggnader som har försetts med en sådan anordning.
Med motordrivna anordningar avses i denna förordning inte anordningar som är avsedda att användas endast yrkesmässigt av särskilt instruerad personal.
6 §
Med tillsyn avses i denna förordning
1. tillsyn som utövas
a) direkt gentemot den som bedriver en verksamhet eller vidtar  en åtgärd, eller
b) i enlighet med bestämmelserna om tillsyn över kommunala  beslut och planförelägganden i 11 kap. 10-12, 15 och 16 §§  plan- och bygglagen (2010:900), eller
2. marknadskontroll enligt
a) Europaparlamentets och rådets förordning (EU) 2019/1020 av  den 20 juni 2019 om marknadskontroll och överensstämmelse för  produkter och om ändring av direktiv 2004/42/EG och  förordningarna (EG) nr 765/2008 och (EU) nr 305/2011,
b) Europaparlamentets och rådets förordning (EU) nr 305/2011  av den 9 mars 2011 om fastställande av harmoniserade villkor  för saluföring av byggprodukter och om upphävande av rådets  direktiv 89/106/EG, eller
c) Europaparlamentets och rådets förordning (EU) nr 2016/424  av den 9 mars 2016 om linbaneanläggningar och om upphävande av  direktiv 2000/9/EG. Förordning (2021:691).
7 §
Med sanktionsarea avses i denna förordning den area som i fråga om
1. en lov- eller anmälningspliktig åtgärd motsvarar brutto-
eller öppenarean eller en kombination av dessa minskad med 15 kvadratmeter, eller
2. en markåtgärd motsvarar den area som åtgärden avser.
Förordning (2013:308).
7 a §
Vid tillämpning av 4 kap. 11-11 f §§, 9 kap. 25 § andra  stycket och 10 kap. 26 § 3-5 avses med:
hiss: en lyftanordning som betjänar fasta stannplan och som  har en lastbärare som styrs längs fasta gejder med en lutning  större än 15 grader mot horisontalplanet, eller en  lyftanordning som rör sig längs en fast rörelsebana trots att  den inte är styrd längs fasta gejder,
tillhandahållande på marknaden: leverans av  säkerhetskomponenter till hissar för distribution eller  användning på unionsmarknaden i samband med kommersiell  verksamhet, mot betalning eller kostnadsfritt,
utsläppande på marknaden: första gången en säkerhetskomponent  till hissar tillhandahålls på marknaden, eller  tillhandahållande av en hiss för användning på  unionsmarknaden i samband med kommersiell verksamhet, mot  betalning eller kostnadsfritt,
installatör: fysisk eller juridisk person som åtar sig  ansvaret för konstruktion, tillverkning, installation och  utsläppande på marknaden av en hiss,
tillverkare: fysisk eller juridisk person som tillverkar  eller som låter konstruera eller tillverka en  säkerhetskomponent till hissar och saluför denna produkt, i  eget namn eller under eget varumärke,
tillverkarens representant: fysisk eller juridisk person som  är etablerad inom unionen och som enligt skriftlig fullmakt  från installatören eller tillverkaren har rätt att i dennes  ställe utföra särskilda uppgifter,
importör: fysisk eller juridisk person som är etablerad inom  unionen och släpper ut en säkerhetskomponent till hissar från  tredjeland på unionsmarknaden,
distributör: fysisk eller juridisk person i leveranskedjan,  förutom tillverkaren eller importören, som tillhandahåller en  säkerhetskomponent till hissar på marknaden,
ekonomisk aktör: installatör, tillverkare, tillverkarens  representant, importör och distributör,
bedömning av överensstämmelse: process där det visas om de  grundläggande hälso- och säkerhetskraven som följer av  föreskrifter meddelade med stöd av 10 kap. 15 § 3 för en hiss  eller en säkerhetskomponent till hissar har uppfyllts,
återkallelse av en hiss: åtgärd för att montera ner en hiss  och forsla bort den under säkra former,
återkallelse av en säkerhetskomponent till hissar: åtgärd för  att dra tillbaka en säkerhetskomponent till hissar som redan  har tillhandahållits en installatör eller en slutanvändare,
tillbakadragande: åtgärd för att förhindra att en  säkerhetskomponent till hissar i leveranskedjan  tillhandahålls på marknaden, och
CE-märkning: märkning genom vilken installatören eller  tillverkaren visar att hissen eller säkerhetskomponenten till  hissar överensstämmer med de till-lämpliga kraven i  harmoniserad unionslagstiftning som föreskriver  CE-märkning. Förordning (2016:141).
7 b §
Med skylt avses i denna förordning en skylt, tavla,  bildskärm, flagga, ljusprojektion eller liknande med syfte  att förmedla reklam, information eller liknande.
Förordning (2017:102).
8 §
Med prisbasbelopp avses prisbasbeloppet enligt 2 kap. 6 och 7 §§ socialförsäkringsbalken.
9 §
När det i beslut som meddelas med stöd av plan- och bygglagen (2010:900) eller denna förordning eller i föreskrifter som meddelas med stöd av denna förordning används termer och uttryck som definieras i 3-7 §§, ska dessa ha samma betydelse som i denna förordning om inte annat är särskilt angivet.
10 §
Bestämmelser om riktvärden för buller utomhus för spårtrafik, vägar och flygplatser vid bostadsbyggnader och bestämmelser om beräkning av bullervärden vid bostadsbyggnader finns i förordningen (2015:216) om trafikbuller vid bostadsbyggnader. Förordning (2015:837).
2 kap. Planer och områdesbestämmelser
Samordning av statens intressen
1 §
Under ett samråd om ett förslag att anta, ändra eller upphäva en regionplan, en översiktsplan, en detaljplan eller områdesbestämmelser ska länsstyrelsen på lämpligt sätt hålla andra berörda statliga myndigheter underrättade om planarbetet. Om förslaget rör skogsmark, ska länsstyrelsen inhämta Skogsstyrelsens yttrande.
Om förslaget avser en detaljplan eller områdesbestämmelser, behöver länsstyrelsen dock inte underrätta
1. lantmäterimyndigheten och myndigheter som är sakägare och som kommunen ska samråda med enligt 5 kap. 11 § plan- och bygglagen (2010:900), eller
2. andra myndigheter än de som har invänt mot översiktsplanen, utom när förslaget saknar stöd i översiktsplanen eller särskilt berör myndigheten.
2 §
När ett förslag till en regionplan eller en översiktsplan ställs ut eller på annat sätt görs tillgängligt för granskning, ska länsstyrelsen underrätta de statliga myndigheter som kan väntas ha synpunkter i sådana frågor som länsstyrelsen ska ta ställning till i sitt granskningsyttrande.
2 a §
När ett planeringsbesked begärs ska länsstyrelsen  underrätta de statliga myndigheter som berörs av de frågor  som begäran avser. Förordning (2017:423).
3 §
Om en statlig myndighet har synpunkter på ett planförslag  under samrådet enligt 1 § eller på de frågor som en begäran  om planeringsbesked avser efter underrättelse enligt 2 a §,  ska myndigheten framföra synpunkterna till länsstyrelsen.
Förordning (2017:423).
3 a §
Om en detaljplan antas, ändras eller upphävs, ska  länsstyrelsen så snart som möjligt underrätta de statliga  myndigheter som på grund av sitt särskilda miljöansvar kan  antas bli berörda av beslutet. Förordning (2021:786).
4 §
Om en regionplan eller översiktsplan antas, ändras eller  upphävs, ska länsstyrelsen underrätta de statliga myndigheter  som har haft synpunkter på planförslaget eller som särskilt  berörs av beslutet. Förordning (2020:78).
Samråd med annat land
4 a §
Om det i fråga om en regionplan, översiktsplan eller  detaljplan krävs samråd med ett annat land enligt 6 kap. 13 §  miljöbalken, ska länsstyrelsen underrätta Naturvårdsverket om  detta. Underrättelseskyldigheten gäller också när en sådan  plan antas, ändras eller upphävs, om den har varit föremål för  samråd med ett annat land.
Om samrådet avser en detaljplan, ska underrättelsen göras  senast i samband med att kommunen samråder enligt 5 kap. 
11 b § första stycket plan- och bygglagen (2010:900).
Förordning (2021:786).
Åtgärder som inte ska antas medföra en betydande miljöpåverkan
4 b §
En åtgärd som avses i 4 kap. 2 § första stycket 3 a  plan- och bygglagen (2010:900) ska inte antas medföra en  betydande miljöpåverkan om
1. åtgärden avser
- ett industriområde,
- ett köpcentrum, en parkeringsanläggning eller något annat  stadsbyggnadsprojekt,
- ett hotellkomplex eller en fritidsby med tillhörande  anläggningar, utanför sammanhållen bebyggelse, eller
- en campingplats, och
2. ytan på det område som berörs av den åtgärd som avses i 1  understiger 5 000 kvadratmeter.
Första stycket gäller inte i följande fall:
1. Åtgärden strider mot den översiktsplan eller de  områdesbestämmelser som gäller för området.
2. Åtgärden kan antas medföra olägenheter eller risker för  omgivningen som är mer omfattande än vad som normalt kan  förväntas från bostadshus, kontor, detaljhandel eller liknande  verksamhet.
3. Åtgärden kan antas påtagligt skada
a) ett område av riksintresse för naturvården,  kulturmiljövården eller friluftslivet enligt 3 kap. 6 §  miljöbalken, eller
b) ett område av riksintresse enligt 4 kap. 2, 4 eller 5 §  miljöbalken.
4. Åtgärden förvanskar en byggnad eller ett bebyggelseområde  som är särskilt värdefull respektive särskilt värdefullt från  historisk, kulturhistorisk, miljömässig eller konstnärlig  synpunkt enligt 8 kap. 13 § plan- och bygglagen.
5. Åtgärden skadar ett område som är upptaget på  världsarvslistan i enlighet med Unescos konvention av den 16  november 1972 om skydd för världens kultur- och naturarv.
6. Åtgärden har betydelse för möjligheten att följa en  miljökvalitetsnorm.
7. Åtgärden ska utföras i ett område som omfattas av  strandskydd eller något annat skydd enligt 7 kap. miljöbalken.  Dessutom ska åtgärden inte omfattas av en dispens från  strandskyddet och det ska inte heller finnas skäl att anta att  en sådan kommer att kunna ges.
8. Det område där åtgärden ska utföras
a) är ett mark- eller vattenområde som inte alls eller endast  obetydligt är påverkat av exploateringsföretag eller andra  ingrepp i miljön enligt 3 kap. 2 § miljöbalken,
b) är ett mark- eller vattenområde som är särskilt känsligt  från ekologisk synpunkt enligt 3 kap. 3 § miljöbalken,
c) består av brukningsvärd jordbruksmark enligt 3 kap. 4 §  miljöbalken, eller
d) är en nationalstadspark enligt 4 kap. 7 § miljöbalken.  Förordning (2021:786).
4 c §
En åtgärd som innebär att en sådan skidbacke, skidlift  eller linbana med tillhörande anläggningar som avses i 4 kap. 
2 § första stycket 3 a plan- och bygglagen (2010:900) antingen  anläggs inom ett område som redan har tagits i anspråk för ett  sådant byggnadsverk eller ändras, ska inte antas medföra en  betydande miljöpåverkan om
1. det nya eller ändrade byggnadsverket är av begränsad  omfattning i förhållande till de byggnadsverk som sedan  tidigare finns på platsen,
2. åtgärden inte är en sådan som avses i någon av  bestämmelserna i 4 b § andra stycket 1-7, och
3. det område där åtgärden ska vidtas inte är ett sådant som  avses i någon av bestämmelserna i 4 b § andra stycket 8.
Förordning (2021:786).
4 d §
Trots det som föreskrivs i 4 b och 4 c §§ får  byggnadsnämnden i enskilda fall besluta att en bedömning ska  göras av om en sådan åtgärd som avses i 4 b § första stycket  eller 4 c § kan antas medföra en betydande miljöpåverkan. Ett  sådant beslut får endast fattas om det finns behov av att  pröva åtgärdens miljöpåverkan tillsammans med miljöpåverkan  från åtgärder som sedan tidigare är beslutade eller  genomförda. Förordning (2021:786).
Betydande miljöpåverkan
5 §
När kommunen tar fram en detaljplan som medger att  planområdet får tas i anspråk på ett sådant sätt som avses i 
4 kap. 34 § andra stycket plan- och bygglagen (2010:900), ska  kommunen vid sin bedömning av om planen medför en betydande  miljöpåverkan ta hänsyn till det som anges i 10 § 1-3 och 11-13 §§ miljöbedömningsförordningen (2017:966).
Om bedömningen avser en åtgärd som kräver tillstånd enligt 
7 kap. 28 a § miljöbalken och åtgärden redan har miljöbedömts  enligt 6 kap. miljöbalken, ska kommunen även ta hänsyn till  resultatet av den bedömningen. Förordning (2021:786).
Planhandlingar
5 a §
Detaljplaner och planbeskrivningar ska utformas så att  uppgifterna i dem kan tillgängliggöras och behandlas digitalt.
Förordning (2019:207).
5 b §
Grundkartor ska utformas så att uppgifterna i dem kan  tillgängliggöras och behandlas digitalt. Förordning (2019:207).
5 c §
Översiktsplaner och regionplaner ska utformas så att  uppgifterna i dem kan tillgängliggöras och behandlas digitalt.
Förordning (2023:50).
6 §
De handlingar som enligt 3 kap. 22 §, 5 kap. 32 eller 
39 § eller 7 kap. 10 § plan- och bygglagen (2010:900) ska  skickas till Boverket, länsstyrelsen och  lantmäterimyndigheten ska vara lämpliga för arkivering.
Förordning (2018:1872).
Redovisning av planer
7 §
Har upphävts genom förordning (2020:78).
8 §
Kommunen behöver inte skicka handlingar om detaljplaner eller områdesbestämmelser till länsstyrelsen enligt 5 kap. 32 eller 39 § plan- och bygglagen (2010:900), om länsstyrelsen har rutiner för att ta del av handlingarna på annat sätt och därför beslutat att handlingarna inte behöver skickas.
3 kap. Krav på byggnadsverk
Utformningskrav avseende lämplighet
1 §
För att uppfylla det krav på lämplighet för sitt ändamål som anges i 8 kap. 1 § 1 plan- och bygglagen (2010:900) ska en byggnad som innehåller bostäder vara utförd på ett sådant sätt att bostäderna i skälig utsträckning har avskiljbara utrymmen för sömn och vila, samvaro, matlagning, måltider, hygien och förvaring.
Bostäderna ska med hänsyn till användningen ha inredning och utrustning för matlagning och hygien.
2 §
Det som gäller för en byggnads lämplighet enligt 8 kap.
1 § 1 plan- och bygglagen (2010:900) ska gälla också för andra anläggningar än byggnader.
Utformningskrav avseende form-, färg- och materialverkan
3 §
Det som gäller för en byggnads form-, färg- och  materialverkan enligt 8 kap. 1 § 2 plan- och bygglagen 
(2010:900) ska gälla också för
1. andra anläggningar än byggnader som omfattas av krav på  bygglov enligt 6 kap. 1 §, och
2. skyltar och ljusanordningar som omfattas av krav på  bygglov enligt 6 kap. 3, 3 a eller 4 a §.
Första stycket gäller för sådana upplag, materialgårdar,  tunnlar och bergrum som avses i 6 kap. 1 § 2 och 3 endast i  den mån det behövs för att uppfylla kravet på hänsyn till  stads- och landskapsbilden, natur- och kulturvärdena på  platsen och intresset av en god helhetsverkan enligt 2 kap. 
6 § första stycket 1 plan- och bygglagen.  Förordning (2017:422).
Utformningskrav avseende tillgänglighet och användbarhet
4 §
Om det behövs för att en byggnad enligt 8 kap. 1 § 3 plan-
och bygglagen (2010:900) ska vara tillgänglig och användbar för personer med nedsatt rörelse- eller orienteringsförmåga, ska byggnaden vara försedd med en eller flera hissar eller andra lyftanordningar.
Trots första stycket behöver en bostad inte vara tillgänglig genom en hiss eller annan lyftanordning, om byggnaden har färre än tre våningar. Om bostaden inte kan nås från marken, ska byggnaden dock vara projekterad och utförd på ett sådant sätt att en hiss eller annan lyftanordning kan installeras utan svårighet. Vid tillämpningen av detta stycke ska med våning jämställas vind där det finns en bostad eller huvuddelen av en bostad.
5 §
Det som gäller för en byggnads tillgänglighet och användbarhet enligt 8 kap. 1 § 3 plan- och bygglagen
(2010:900) ska gälla också för andra anläggningar än byggnader, om anläggningen kräver bygglov enligt 6 kap. 1 § 1, 2, 3, 5, 8 eller 9.
Andra anläggningar än byggnader ska göras tillgängliga och användbara enligt första stycket endast i den utsträckning det behövs med hänsyn till anläggningens syfte och behovet av tillträde för allmänheten.
Utformningskrav avseende tillgänglighet och användbarhet för  studentbostäder
5 a §
En studentbostad som ska kunna besökas av en person med  nedsatt rörelse- eller orienteringsförmåga enligt 8 kap. 6 §  andra stycket plan- och bygglagen (2010:900) ska vara utformad  så att
1. besökaren kan nå den våning där bostaden finns och komma in  i bostaden,
2. det i bostaden finns ett utrymme för samvaro med besökaren,  och
3. det i byggnaden och i närheten av bostaden finns minst ett  tillgängligt och användbart toalettrum för besökaren.
Kravet i första stycket 1 ska, i fråga om en studentbostad som  består av en del som är gemensam för flera bostäder och en  annan del som är avsedd som enskild bostad, uppfyllas för  såväl den gemensamma delen som den enskilda delen.
Förordning (2025:627).
5 b §
För en byggnad som innehåller studentbostäder gäller  undantaget i 4 § andra stycket endast om man från marken kan  nå de studentbostäder som enligt 8 kap. 6 § första stycket 4  plan- och bygglagen (2010:900) ska vara tillgängliga och  användbara för personer med nedsatt rörelse- eller  orienteringsförmåga. I så fall behöver endast de  studentbostäder som kan nås från marken kunna besökas av en  person med nedsatt rörelse- eller orienteringsförmåga.
Förordning (2025:627).
Uppfyllandet av utformningskraven
6 §
Det som sägs om uppfyllandet av kraven på utformning i 8 kap. 2 § första stycket plan- och bygglagen (2010:900) ska gälla för uppfyllandet av utformningskraven i 1-5 §§.
Egenskapskrav avseende bärförmåga, stadga och beständighet
7 §
För att uppfylla det krav på bärförmåga, stadga och beständighet som anges i 8 kap. 4 § första stycket 1 plan- och bygglagen (2010:900) ska ett byggnadsverk vara projekterat och utfört på ett sådant sätt att den påverkan som byggnadsverket sannolikt utsätts för när det byggs eller används inte leder till
1. att byggnadsverket helt eller delvis rasar,
2. oacceptabla större deformationer,
3. skada på andra delar av byggnadsverket, dess installationer eller fasta utrustning till följd av större deformationer i den bärande konstruktionen, eller
4. skada som inte står i proportion till den händelse som orsakat skadan.
Egenskapskrav avseende säkerhet i händelse av brand
8 §
För att uppfylla det krav på säkerhet i händelse av brand som anges i 8 kap. 4 § första stycket 2 plan- och bygglagen
(2010:900) ska ett byggnadsverk vara projekterat och utfört på ett sätt som innebär att
1. byggnadsverkets bärförmåga vid brand kan antas bestå under en bestämd tid,
2. utveckling och spridning av brand och rök inom byggnadsverket begränsas,
3. spridning av brand till närliggande byggnadsverk begränsas,
4. personer som befinner sig i byggnadsverket vid brand kan lämna det eller räddas på annat sätt, och
5. hänsyn har tagits till räddningsmanskapets säkerhet vid brand.
Egenskapskrav avseende skydd med hänsyn till hygien, hälsa och miljö
9 §
För att uppfylla det krav på skydd med hänsyn till hygien, hälsa och miljö som anges i 8 kap. 4 § första stycket 3 plan-
och bygglagen (2010:900) ska ett byggnadsverk vara projekterat och utfört på ett sådant sätt att det inte medför en oacceptabel risk för användarnas eller grannarnas hygien eller hälsa, särskilt inte som följd av
1. utsläpp av giftig gas,
2. förekomst av farliga partiklar eller gaser i luften,
3. farlig strålning,
4. förorening eller förgiftning av vatten eller mark,
5. bristfällig hantering av avloppsvatten, rök eller fast eller flytande avfall, eller
6. förekomst av fukt i delar av byggnadsverket eller på ytor inom byggnadsverket.
Egenskapskrav avseende säkerhet vid användning
10 §
För att uppfylla det krav på säkerhet vid användning som anges i 8 kap. 4 § första stycket 4 plan- och bygglagen
(2010:900) ska ett byggnadsverk vara projekterat och utfört på ett sådant sätt att det vid användning eller drift inte innebär en oacceptabel risk för halkning, fall, sammanstötning, brännskador, elektriska stötar, skador av explosioner eller andra olyckor.
Särskilda säkerhetskrav avseende redan uppförda byggnader
11 §
För att uppfylla rimliga säkerhetskrav vid användning ska
1. en byggnad som har uppförts eller omfattas av ett bygglov  före den 1 juli 1960 vara försedd eller utrustad med de  anordningar som behövs för uppstigning på byggnadens tak och  till skydd mot olycksfall genom nedstörtning från taket,
2. portar och liknande anordningar i en byggnad som har  uppförts eller omfattas av en bygglovsansökan före den 1 juli 
1974 vara utförda så att risk för olycksfall inte uppkommer,
3. en byggnad som har uppförts eller omfattas av ett bygglov  före den 1 juli 1977 vara försedd eller utrustad med de  anordningar som skäligen kan krävas för att skapa godtagbara  arbetsförhållanden för dem som hämtar avfall från byggnaden,
4. en hiss som är installerad i en byggnad och avsedd för  persontransport alltid vara försedd med
a) en korgdörr eller ett annat lämpligt skydd i korgöppningen,  om byggnaden huvudsakligen innehåller arbetslokaler, eller
b) en skylt som varnar för risken att klämmas av föremål som  fastnar i schaktväggen, om byggnaden inte huvudsakligen  innehåller arbetslokaler och hissen inte är försedd med en  korgdörr eller annat sådant lämpligt skydd som avses i a,
5. en hiss som är installerad i en byggnad och avsedd för  persontransport senast den 1 oktober 2031 vara försedd med  lämpligt skydd i utrymmet mellan schaktdörren och korgdörren  eller korggrinden, om det finns risk för innestängning i det  utrymmet, och
6. i skälig utsträckning de åtgärder vidtas som är nödvändiga  för att höja säkerheten vid användningen av en hiss som är  installerad i en byggnad. Förordning (2023:533).
12 §
Kraven i 11 § 1-3 ska alltid vara uppfyllda genom att
1. en byggnad som avses i 11 § 1 har sådana anordningar som  skäligen kunde krävas av en ny byggnad den 1 juli 1960,
2. portar och anordningar som avses i 11 § 2 är utförda på det  sätt som skäligen kunde krävas av en ny port eller anordning  den 1 juli 1974, och
3. en byggnad som avses i 11 § 3 har sådana anordningar som  skäligen kunde krävas av en ny byggnad den 1 juli 1977.
Förordning (2025:627).
12 a §
Kravet i 11 § 6 ska uppfyllas senast när hissen  genomgår en större ändring eller en väsentlig del i hissen  byts ut. Förordning (2025:627).
Egenskapskrav avseende skydd mot buller
13 §
För att uppfylla det krav på skydd mot buller som anges i 8 kap. 4 § första stycket 5 plan- och bygglagen (2010:900) ska ett byggnadsverk vara projekterat och utfört på ett sådant sätt att buller, som uppfattas av användarna eller andra personer i närheten av byggnadsverket, ligger på en nivå som inte medför en oacceptabel risk för dessa personers hälsa och som möjliggör sömn, vila och arbete under tillfredsställande förhållanden.
Egenskapskrav avseende energihushållning och värmeisolering
14 §
För att uppfylla det krav på energihushållning och  värmeisolering som anges i 8 kap. 4 § första stycket 6 plan-  och bygglagen (2010:900) ska en byggnad
1. ha en mycket hög energiprestanda där den energi som  tillförs i mycket hög grad kommer från förnybara energikällor 
(nära-nollenergibyggnad) uttryckt som primärenergi beräknad  med en viktningsfaktor per energibärare som ska bidra till  teknikneutralitet mellan hållbara uppvärmningssystem som inte  är fossilbränslebaserade,
2. ha särskilt goda egenskaper när det gäller hushållning med  el, och
3. vara utrustad med en klimatskärm som säkerställer god  värmeisolering.
Första stycket gäller dock inte byggnader som är avsedda för  totalförsvaret eller som annars är av betydelse för Sveriges  säkerhet och för vilka det finns särskilda skäl för undantag  från kraven. Förordning (2020:433).
Särskilda krav avseende system för fastighetsautomation  och fastighetsstyrning i nya och redan uppförda byggnader
15 §
För att uppfylla det krav på energihushållning och  värmeisolering som anges i 8 kap. 4 § första stycket 6 plan-  och bygglagen (2010:900) ska andra byggnader än bostadshus  vara utrustade med ett system för fastighetsautomation och  fastighetsstyrning, om byggnadens
1. uppvärmningssystem eller kombinerade rumsuppvärmningssystem  och ventilationssystem har en nominell effekt på över 290  kilowatt, eller
2. luftkonditioneringssystem eller kombinerade  luftkonditioneringssystem och ventilationssystem har en  nominell effekt på över 290 kilowatt.
Första stycket gäller dock inte byggnader som är avsedda för  totalförsvaret eller som annars är av betydelse för Sveriges  säkerhet. Kravet enligt första stycket ska annars alltid  uppfyllas. Förordning (2020:274).
Egenskapskrav avseende lämplighet för det avsedda ändamålet
16 §
Ett byggnadsverk ska ha de tekniska egenskaper som behövs för att göra byggnadsverket lämpligt för sitt ändamål.
17 §
För att uppfylla det krav på lämplighet för det avsedda ändamålet som anges i 8 kap. 4 § första stycket 7 plan- och bygglagen (2010:900) ska en byggnad som innehåller bostäder vara projekterad och utförd på ett sådant sätt att bostäderna i skälig utsträckning har avskiljbara utrymmen för sömn och vila, samvaro, matlagning, måltider, hygien och förvaring.
Bostäderna ska med hänsyn till användningen ha inredning och utrustning för matlagning och hygien.
Egenskapskrav avseende tillgänglighet och användbarhet
18 §
För att uppfylla det krav på tillgänglighet och användbarhet som anges i 8 kap. 4 § första stycket 8 plan- och bygglagen (2010:900) ska en byggnad vara projekterad och utförd på ett sådant sätt att byggnaden är tillgänglig och användbar för personer med nedsatt rörelse- eller orienteringsförmåga.
Om det behövs för att en byggnad enligt 8 kap. 4 § första stycket 8 plan- och bygglagen ska vara tillgänglig och användbar för personer med nedsatt rörelse- eller orienteringsförmåga, ska byggnaden vara försedd med en eller flera hissar eller andra lyftanordningar.
Trots andra stycket behöver en bostad inte vara tillgänglig genom en hiss eller annan lyftanordning, om byggnaden har färre än tre våningar. Om bostaden inte kan nås från marken, ska byggnaden dock vara projekterad och utförd på ett sådant sätt att en hiss eller annan lyftanordning kan installeras utan svårighet. Vid tillämpningen av detta stycke ska med våning jämställas vind där det finns en bostad eller huvuddelen av en bostad.
19 §
Det som gäller för en byggnads tillgänglighet och användbarhet enligt 8 kap. 4 § första stycket 8 plan- och bygglagen (2010:900) ska gälla också för andra anläggningar än byggnader, om anläggningen kräver bygglov enligt 6 kap. 1 § 1, 2, 3, 5, 8 eller 9.
Andra anläggningar än byggnader ska göras tillgängliga och användbara enligt första stycket endast i den utsträckning det behövs med hänsyn till anläggningens syfte och behovet av tillträde för allmänheten.
Egenskapskrav avseende tillgänglighet och användbarhet för  studentbostäder
19 a §
En studentbostad som ska kunna besökas av en person med  nedsatt rörelse- eller orienteringsförmåga enligt 8 kap. 6 §  andra stycket plan- och bygglagen (2010:900) ska vara utformad  så att
1. besökaren kan nå den våning där bostaden finns och komma in  i bostaden,
2. det i bostaden finns ett utrymme för samvaro med besökaren,  och
3. det i byggnaden och i närheten av bostaden finns minst ett  tillgängligt och användbart toalettrum för besökaren.
Kravet i första stycket 1 ska, i fråga om en studentbostad som  består av en del som är gemensam för flera bostäder och en  annan del som är avsedd som enskild bostad, uppfyllas för  såväl den gemensamma delen som den enskilda delen.  Förordning (2025:627).
19 b §
För en byggnad som innehåller studentbostäder gäller  undantaget i 18 § tredje stycket endast om man från marken kan  nå de studentbostäder som enligt 8 kap. 6 § första stycket 4  plan- och bygglagen (2010:900) ska vara tillgängliga och  användbara för personer med nedsatt rörelse- eller  orienteringsförmåga. I så fall behöver endast de  studentbostäder som kan nås från marken kunna besökas av en  person med nedsatt rörelse- eller orienteringsförmåga.
Förordning (2025:627).
Egenskapskrav avseende hushållning med vatten
20 §
För att uppfylla det krav på hushållning med vatten som anges i 8 kap. 4 § första stycket 9 plan- och bygglagen
(2010:900) ska en byggnad vara projekterad och utförd på sådant sätt att den medger god hushållning med vatten.
Inom områden där det är eller kan uppkomma brist på vatten får kommunen i detaljplan eller områdesbestämmelser meddela de hushållningsbestämmelser som situationen inom området kräver.
Om byggnaden är ett fritidshus med högst två bostäder som på grund av sin standard eller sitt läge inte är lämplig för boende under längre perioder, ska första stycket tillämpas endast i den utsträckning som det är skäligt med hänsyn till vattensituationen och till i vilken omfattning byggnaden används.
Egenskapskrav avseende bredbandsanslutning
20 a §
För att uppfylla det krav på bredbandsanslutning som  anges i 8 kap. 4 § första stycket 10 plan- och bygglagen 
(2010:900) ska
1. en byggnad som innehåller bostäder eller arbetslokaler vara  projekterad och utförd på ett sådant sätt att lägenheterna  lätt kan anslutas till ett höghastighetsnät för elektronisk  kommunikation, och
2. ett flerbostadshus vara utrustat med en accesspunkt i eller  utanför byggnaden.
Första stycket gäller dock inte byggnader som är avsedda för  totalförsvaret eller som annars är av betydelse för Sveriges  säkerhet. Första stycket 1 gäller inte heller fritidshus,  komplementbyggnader, komplementbostadshus eller arbetslokaler,  om kraven är obefogade med hänsyn till arten av den verksamhet  som arbetslokalerna är avsedd för, eller ekonomibyggnader för  jordbruk, skogsbruk eller annan liknande näring.
Förordning (2020:274).
Egenskapskrav avseende laddning av elfordon
20 b §
För att uppfylla det krav på laddning av elfordon som  anges i 8 kap. 4 § första stycket 11 plan- och bygglagen 
(2010:900) ska varje parkeringsplats på parkeringar med fler  än tio parkeringsplatser som finns i, eller på tomten till,  bostadshus vara utrustad med ledningsinfrastruktur för  laddning av elfordon.
Parkeringar med fler än tio parkeringsplatser som finns i,  eller på tomten till, andra byggnader än bostadshus ska vara  utrustade med minst en laddningspunkt för laddning av elfordon  samt ledningsinfrastruktur för sådan laddning till minst en  femtedel av parkeringsplatserna.
Första och andra styckena gäller dock endast byggnader för  vilka energi används för att påverka inomhusklimatet. Kraven  gäller inte byggnader som är avsedda för totalförsvaret eller  som annars är av betydelse för Sveriges säkerhet.
Förordning (2020:274).
Särskilda krav avseende laddning av elfordon i redan uppförda  byggnader
20 c §
För att uppfylla det krav på laddning av elfordon som  anges i 8 kap. 4 § första stycket 11 plan- och bygglagen 
(2010:900) ska parkeringar med fler än tjugo parkeringsplatser  alltid vara utrustade med minst en laddningspunkt för  laddning av elfordon, om platserna finns i eller på tomten  till en annan byggnad än ett bostadshus och energi används för  att påverka inomhusklimatet i byggnaden.
Första stycket gäller inte om byggnaden
1. är avsedd för totalförsvaret eller annars är av betydelse  för Sveriges säkerhet, eller
2. ägs och används av en ideell organisation som är ett litet  eller medelstort företag i den mening som avses i artikel 2.1  i bilagan till kommissionens rekommendation 2003/361/EG av den 
6 maj 2003 om definitionen av mikroföretag samt små och  medelstora företag.
Med ideell organisation avses även trossamfund och en  registrerad organisatorisk del av ett trossamfund i den mening  som avses i lagen (1998:1593) om trossamfund.
Förordning (2024:1249).
Genomförande av egenskapskraven vid senare tidpunkt
21 §
Om en ombyggnad ska genomföras i etapper och egenskapskraven i 8 kap. 4 § plan- och bygglagen (2010:900)
medför krav på omfattande ändringar av andra delar av byggnaden än den direkt berörda delen, får byggnadsnämnden i kontrollplanen enligt 10 kap. plan- och bygglagen eller i ett särskilt beslut bestämma att en sådan ändring inte behöver utföras förrän vid en viss senare tidpunkt, om detta av tekniska, sociala eller ekonomiska skäl är lämpligare.
Uppfyllandet av egenskapskraven
22 §
Det som sägs om att uppfylla kraven på tekniska  egenskaper i 8 kap. 5 § plan- och bygglagen (2010:900) ska  gälla för uppfyllandet av egenskapskraven i 7-10, 13, 14 och 
16-20 b §§ detta kapitel.
De krav som gäller bredbandsanslutning i 8 kap. 4 § första  stycket 10 plan- och bygglagen och 20 a § detta kapitel  behöver dock inte uppfyllas vid annan ändring av en byggnad än  ombyggnad.
De krav som gäller laddning av elfordon i 8 kap. 4 § första  stycket 11 plan- och bygglagen och 20 b § detta kapitel  behöver inte uppfyllas vid annan ändring av en byggnad än
1. ombyggnad som omfattar byggnadens elektriska infrastruktur  i fall då parkeringen är belägen i byggnaden, och
2. ombyggnad som sker i samband med att ändringsåtgärder  vidtas på parkeringen i fall då parkeringen är belägen på  tomten till byggnaden. Förordning (2020:274).
Undantag från utformnings- och egenskapskraven på byggnadsverk
23 §
I fråga om tillgänglighet och användbarhet för personer med nedsatt rörelse- eller orienteringsförmåga ska 8 kap. 7 §
första stycket andra meningen plan- och bygglagen (2010:900)
tillämpas på så sätt att det är möjligt att anpassa eller göra avsteg från kraven i 8 kap. 1 § 3 och 4 § första stycket 8 plan- och bygglagen med hänsyn till plan- och bygglagens bestämmelser om varsamhet och förbud mot förvanskning och därutöver
1. vid ombyggnad endast om det är uppenbart oskäligt att uppfylla kraven, och
2. vid annan ändring av en byggnad eller vid flyttning av en byggnad i den utsträckning det är lämpligt med hänsyn till byggnadens förutsättningar.
Dispens
24 §
Trots utformnings- och egenskapskraven i 8 kap. 1 och 
4 §§ plan- och bygglagen (2010:900) och kraven på hissar i  denna förordning får Boverket i det enskilda fallet ge  dispens från bestämmelserna i 1 och 4 §§, 14 § 2 och 17, 18  och 20 §§, om det finns särskilda skäl och dispensen
1. avser uppförande eller ändring av en byggnad i  experimentsyfte, och
2. inte medför en oacceptabel risk för människors hälsa eller  säkerhet. Förordning (2016:1249).
Vissa byggnaders tillgänglighet och användbarhet
25 §
Bestämmelser om vissa byggnaders tillgänglighet och användbarhet för personer med nedsatt rörelse- eller orienteringsförmåga finns i förordningen (2011:339) om handikappanpassning av vissa byggnader.
El-, vatten- och värmemätare
26 §
Särskilda bestämmelser om el-, vatten- och värmemätare finns i förordningen (1994:99) om vatten- och värmemätare.
Särskilda undantag för tillfälligt anläggningsboende
27 §
Kraven som gäller energihushållning, hushållning med  vatten och avfall och bredbandsanslutning i 8 kap. 4 § första  stycket 6, 9 och 10 plan- och bygglagen (2010:900) och 14, 20  och 20 a §§ detta kapitel samt de föreskrifter som Boverket  har meddelat i anslutning till de paragraferna behöver inte  uppfyllas vid nybyggnad, ombyggnad eller annan ändring än  ombyggnad avseende ett tillfälligt anläggningsboende.
Förordning (2016:1249).
28 §
I fråga om nybyggnad, ombyggnad eller annan ändring än  ombyggnad avseende ett tillfälligt anläggningsboende ska  kraven i 8 kap. 1 § och 4 § första stycket 2-5, 7 och 8 plan-  och bygglagen (2010:900) och 8-10, 13 och 16 §§ och 18 §  första stycket detta kapitel samt de föreskrifter som  Boverket har meddelat i anslutning till de paragraferna  anpassas och avsteg från kraven göras i den utsträckning som  är skälig i förhållande till åtgärdens art, omfattning och  varaktighet.
Anpassningar och avsteg som görs enligt första stycket får  inte medföra en oacceptabel risk för människors hälsa och  säkerhet. Förordning (2016:539).
29 §
Trots  4 § första stycket och 18 § andra stycket behöver  ett tillfälligt anläggningsboende inte vara försett med hiss  eller annan lyftanordning. Förordning (2015:934).
4 kap. Krav på byggprodukter m.m.
Kontaktpunkts- och samordningsansvar
1 §
Boverket ska vara kontaktpunkt för byggprodukter enligt artikel 10 i Europaparlamentets och rådets förordning
(EU) nr 305/2011 av den 9 mars 2011 om fastställande av harmoniserade villkor för saluföring av byggprodukter och om upphävande av rådets direktiv 89/106/EG.
Förordning (2013:308).
2 §
Boverket ska samordna information och vägledning om  byggprodukter som kommer i kontakt med dricksvatten och om  material och produkter som ingår i eller är avsedda att ingå i  sådana byggprodukter. Förordning (2024:134).
3 §
Har upphävts genom förordning (2013:308).
4 §
Har upphävts genom förordning (2013:308).
Tekniska bedömningsorgan
5 §
Regeringen prövar frågor om att utse tekniska bedömningsorgan enligt artikel 29.1 i förordning (EU) nr 305/2011.
En ansökan om att utses till ett tekniskt bedömningsorgan ska ges in till Boverket. Det ska anges i ansökan vilket eller vilka produktområden ansökan avser.
Boverket ska, efter att ha hört Styrelsen för ackreditering och teknisk kontroll, bedöma om sökanden uppfyller de krav som anges i tabell 2 i bilaga IV till förordning (EU) nr 305/2011 och därefter med ett eget yttrande överlämna ärendet till regeringen. Förordning (2013:308).
6 §
Regeringen prövar frågor om återkallelse av ett tekniskt bedömningsorgans behörighet för relevant produktområde enligt artikel 30.3 i förordning (EU) nr 305/2011.
Förordning (2013:308).
7 §
Tekniska bedömningsorgan som utses enligt 5 § ska ingå i den organisation för teknisk bedömning som beskrivs i artikel 31 i förordning (EU) nr 305/2011. Förordning (2013:308).
Anmälan av organ
8 §
Av 1 § andra stycket 1 lagen (2011:791) om ackreditering  och teknisk kontroll följer att den lagen ska tillämpas  beträffande organ som anmäls enligt artikel 39 i förordning 
(EU) nr 305/2011 eller artikel 22 i Europaparlamentets och  rådets förordning (EU) nr 2016/424 av den 9 mars 2016 om  linbaneanläggningar och om upphävande av direktiv 
2000/9/EG. Förordning (2024:134).
Typgodkännande och tillverkningskontroll
9 §
Av ett beslut om typgodkännande enligt 8 kap. 22 § plan-
och bygglagen (2010:900) ska det framgå i vilka avseenden och under vilka förutsättningar materialet, konstruktionen eller anordningen uppfyller kraven i 8 kap. 4 § samma lag och anslutande föreskrifter.
Typgodkännandet ska vara tidsbegränsat. Det får förenas med villkor om tillverkningskontroll.
10 §
Av ett beslut om tillverkningskontroll utan samband med typgodkännande enligt 8 kap. 23 § plan- och bygglagen
(2010:900) ska det framgå hur det ska kontrolleras att materialet, konstruktionen eller anordningen uppfyller kraven i 8 kap. 4 § samma lag och anslutande föreskrifter.
Beslutet ska avse en begränsad tidsperiod och får förenas med villkor.
Hissar
11 §
En hiss eller säkerhetskomponent som avses i  föreskrifter meddelade med stöd av 10 kap. 15 § 4 får släppas  ut på marknaden bara om den uppfyller de krav som följer av  denna förordning eller av föreskrifter som har meddelats med  stöd av 10 kap. 15 § 3.
En hiss eller säkerhetskomponent som inte uppfyller de krav  som avses i första stycket får visas på mässor, utställningar  och liknande, om
1. det tydligt anges att kraven inte är uppfyllda och att  hissen eller säkerhetskomponenten inte får tillhandahållas  förrän den uppfyller kraven, och
2. de åtgärder vidtas som behövs till skydd mot olycksfall  under visningen. Förordning (2016:141).
11 a §
En installatör ska se till att en hiss har  konstruerats, tillverkats, installerats och provats enligt de  krav som avses i 11 § första stycket när hissen släpps ut på  marknaden.
En installatör ska upprätta teknisk dokumentation och utföra,  eller låta utföra, bedömning av överensstämmelse. Om  bedömningen visar att hissen uppfyller tillämpliga krav, ska  installatören upprätta en EU-försäkran om överensstämmelse  och se till att försäkran åtföljer hissen och att hissen  CE-märks.
En installatör som har anledning att tro att en hiss som  installatören har släppt ut på marknaden inte överensstämmer  med de krav som avses i 11 § första stycket ska omedelbart  vidta de åtgärder som krävs för att få hissen att  överensstämma med kraven. Om hissen utgör en risk, ska  installatören dessutom omedelbart underrätta de behöriga  myndigheterna i de medlemsstater på vars marknad  installatören har släppt ut hissen. Underrättelsen ska  innehålla uppgift om den bristande överensstämmelsen och om  vilka åtgärder som har vidtagits. Förordning (2016:141).
11 b §
En tillverkare ska se till att en säkerhetskomponent  till hissar har konstruerats och tillverkats enligt de krav  som avses i 11 § första stycket när säkerhetskomponenten  släpps ut på marknaden.
En tillverkare ska upprätta teknisk dokumentation och utföra,  eller låta utföra, bedömning av överensstämmelse. Om  bedömningen visar att säkerhetskomponenten uppfyller  tillämpliga krav, ska tillverkaren upprätta en EU-försäkran  om överensstämmelse och se till att försäkran åtföljer  säkerhetskomponenten och att komponenten CE-märks.
En tillverkare som har anledning att tro att en  säkerhetskomponent som tillverkaren har släppt ut på  marknaden inte överensstämmer med de krav som avses i 11 §  första stycket ska omedelbart vidta de åtgärder som krävs för  att få komponenten att överensstämma med kraven eller, om så  är lämpligt, dra tillbaka eller återkalla komponenten. Om  säkerhetskomponenten utgör en risk, ska tillverkaren dessutom  omedelbart underrätta de behöriga myndigheterna i de  medlemsstater på vars marknad tillverkaren har  tillhandahållit komponenten. Underrättelsen ska innehålla  uppgift om den bristande överensstämmelsen och om vilka  åtgärder som har vidtagits. Förordning (2016:141).
11 c §
En installatör eller en tillverkare får genom  skriftlig fullmakt utse en representant som ska utföra de  uppgifter som anges i fullmakten.
Uppgifter enligt 11 a § första stycket och 11 b § första  stycket och uppgiften att upprätta teknisk dokumentation  enligt samma paragrafer får inte överlämnas till  representanten. Förordning (2016:141).
11 d §
En importör får släppa ut en säkerhetskomponent till  hissar på marknaden bara om den överensstämmer med kraven  enligt 11 § första stycket. Importören ska, så länge  importören har ansvar för komponenten, se till att den  förvaras och transporteras på så sätt att kraven fortsätter  vara uppfyllda. En importör ska även se till att tillverkaren  har uppfyllt sina skyldigheter enligt 11 b § andra stycket.
Om en importör har anledning att tro att en  säkerhetskomponent inte överensstämmer med kraven enligt 11 §  första stycket, får importören inte släppa ut komponenten på  marknaden förrän den överensstämmer med kraven. Om  säkerhetskomponenten utgör en risk, ska importören dessutom  underrätta tillverkaren och marknadskontrollmyndigheten.
En importör som har anledning att tro att en  säkerhetskomponent som importören har släppt ut på marknaden  inte överensstämmer med de krav som avses i 11 § första  stycket ska omedelbart vidta de åtgärder som krävs för att få  komponenten att överensstämma med kraven eller, om så är  lämpligt, dra tillbaka eller återkalla komponenten. Om  säkerhetskomponenten utgör en risk, ska importören dessutom  omedelbart underrätta de behöriga myndigheterna i de  medlemsstater på vars marknad importören har tillhandahållit  komponenten. Underrättelsen ska innehålla uppgift om den  bristande överensstämmelsen och om vilka åtgärder som har  vidtagits. Förordning (2016:141).
11 e §
En distributör får tillhandahålla en  säkerhetskomponent till hissar på marknaden bara om  distributören iakttagit vederbörlig omsorg för att se till  att komponenten överensstämmer med kraven enligt 11 § första  stycket. Distributören ska, så länge distributören har ansvar  för komponenten, se till att den förvaras och transporteras  på så sätt att kraven fortsätter att vara uppfyllda. Innan en  distributör tillhandahåller en säkerhetskomponent ska  distributören kontrollera att komponenten är CE-märkt och  åtföljs av en EU-försäkran om överensstämmelse.
Om en distributör har anledning att tro att en  säkerhetskomponent inte överensstämmer med kraven enligt 11 §  första stycket, får distributören inte tillhandahålla  komponenten på marknaden förrän den överensstämmer med  kraven. Om säkerhetskomponenten utgör en risk, ska  distributören dessutom underrätta tillverkaren och  marknadskontrollmyndigheten.
En distributör som har anledning att tro att en  säkerhetskomponent som distributören har tillhandahållit på  marknaden inte överensstämmer med de krav som avses i 11 §  första stycket ska försäkra sig om att de åtgärder som krävs  för att få komponenten att överensstämma med kraven vidtas  eller, om så är lämpligt, dra tillbaka eller återkalla  komponenten. Om säkerhetskomponenten utgör en risk, ska  distributören dessutom omedelbart underrätta de behöriga  myndigheterna i de medlemsstater på vars marknad  distributören har tillhandahållit komponenten. Underrättelsen  ska innehålla uppgift om den bristande överensstämmelsen och  om vilka åtgärder som har vidtagits. Förordning (2016:141).
11 f §
En importör eller distributör ska anses vara  tillverkare och ha samma skyldigheter som en tillverkare om  importören eller distributören släpper ut en  säkerhetskomponent till hissar på marknaden i eget namn eller  under eget varumärke. Samma sak gäller om importören eller  distributören ändrar en komponent som redan har släppts ut på  marknaden på ett sätt som kan påverka överensstämmelsen med  kraven enligt 11 § första stycket. Förordning (2016:141).
Byggprodukter som kommer i kontakt med dricksvatten
12 §
En byggprodukt som kommer i kontakt med dricksvatten och  är avsedd att användas i installationer för uttag, beredning,  lagring eller distribution av dricksvatten får inte
1. direkt eller indirekt äventyra skyddet av människors hälsa,
2. ha en negativ inverkan på vattnets färg, lukt eller smak,
3. främja mikrobiell tillväxt, eller
4. läcka föroreningar till vattnet i högre grad än vad som är  nödvändigt för det avsedda syftet med byggprodukten.
Förordning (2024:134).
13 §
En tillverkare, importör, distributör eller annan  ekonomisk aktör som på marknaden släpper ut eller  tillhandahåller byggprodukter som kommer i kontakt med  dricksvatten ska se till att produkterna uppfyller kraven i 
12 §. Förordning (2024:134).
5 kap. Funktions- och säkerhetsåtgärder
Funktionskontroll av ventilationssystem
1 §
För att säkerställa ett tillfredsställande inomhusklimat enligt 8 kap. 25 § plan- och bygglagen (2010:900) ska en byggnads ägare se till att funktionen hos ventilationssystemet i byggnaden kontrolleras innan systemet tas i bruk för första gången (första besiktning) och därefter regelbundet vid återkommande tillfällen (återkommande besiktning).
En- och tvåbostadshus omfattas inte av kravet på återkommande besiktning.
2 §
Vid den första besiktningen ska det kontrolleras att
1. funktionen och egenskaperna hos ventilationssystemet överensstämmer med gällande föreskrifter,
2. systemet inte innehåller föroreningar som kan spridas i byggnaden,
3. instruktioner och skötselanvisningar finns lätt tillgängliga för dem som ska sköta systemet, och
4. systemet i övrigt fungerar på det sätt som är avsett.
3 §
Vid varje återkommande besiktning ska det
1. kontrolleras att funktionen och egenskaperna hos ventilationssystemet i huvudsak överensstämmer med de föreskrifter som gällde när systemet togs i bruk samt att kraven enligt 2 § 2-4 är uppfyllda, och
2. undersökas vilka åtgärder som kan vidtas för att förbättra energihushållningen i ventilationssystemet och som inte medför ett försämrat inomhusklimat.
4 §
Vid varje besiktning ska den som utför besiktningen föra protokoll och i protokollet anteckna
1. resultatet av kontrollen,
2. resultatet av undersökningen enligt 3 § 2, om besiktningen är en återkommande besiktning, och
3. sådana uppgifter om luftflöden och om ventilationssystemets drifttider och installerade eleffekt som behövs för att kunna beräkna den mängd energi som används för ventilation av byggnaden.
5 §
Den som har utfört besiktningen ska
1. lämna ett exemplar av protokollet till byggnadens ägare och skicka ett exemplar till byggnadsnämnden, och
2. utfärda ett intyg om att besiktningen har gjorts med uppgift om datum för besiktningen, resultatet av kontrollen och datum för nästa besiktning.
6 §
Byggnadens ägare ska anslå besiktningsintyget på en väl synlig plats i byggnaden.
7 §
Om byggnadens ägare har anledning att misstänka att ventilationssystemet inte uppfyller de krav som avses i 2 § 1 eller 3 § 1, ska ägaren snarast möjligt vidta de åtgärder som behövs för att kraven ska vara uppfyllda.
Kontroll av motordrivna anordningar i byggnadsverk
8 §
Om Boverket med stöd av 10 kap. 19 § har meddelat  föreskrifter om det, ska den som äger eller annars ansvarar  för en motordriven anordning som är installerad i ett  byggnadsverk se till att anordningen kontrolleras
1. innan anordningen tas i bruk första gången (första  besiktning),
2. med intervaller på minst sex månader och högst sex år 
(återkommande besiktning), eller
3. innan anordningen för första gången tas i bruk efter att  ha ändrats (revisionsbesiktning).
Vid besiktningen ska det kontrolleras om anordningen  uppfyller de krav på skydd för säkerhet och hälsa som avses i 
8 kap. 4 § plan- och bygglagen (2010:900) och anslutande  föreskrifter. Vid besiktning av linbaneanläggningar som  omfattas av Europaparlamentets och rådets förordning (EU) nr 
2016/424 av den 9 mars 2016 om linbaneanläggningar och om  upphävande av direktiv 2000/9/EG, ska det dessutom  kontrolleras om anläggningen uppfyller kraven i den  förordningen. Förordning (2018:103).
9 §
Om tillsynsmyndigheten med stöd av 8 kap. 6  eller 7 §  har beslutat om det, ska den som äger eller annars ansvarar  för en motordriven anordning som är installerad i ett  byggnadsverk se till att anordningen kontrolleras (särskild  besiktning) i enlighet med det som anges i  tillsynsmyndighetens beslut. Förordning (2016:773).
10 §
En besiktning enligt 8 eller 9 § ska utföras av någon  vars kompetens för uppgiften har styrkts genom ackreditering  enligt lagen (2011:791) om ackreditering och teknisk kontroll  och Europaparlamentets och rådets förordning (EG) nr 765/2008  om krav för ackreditering och upphävande av förordning (EEG)  nr 339/93, eller av någon som uppfyller motsvarande krav  enligt bestämmelser i ett annat land i Europeiska unionen  eller Europeiska ekonomiska samarbetsområdet.
Bestämmelser om tillfällig yrkesutövning och erkännande av  yrkeskvalifikationer som har förvärvats eller erkänts i en  annan stat än Sverige inom Europeiska ekonomiska  samarbetsområdet eller i Schweiz finns i lagen (2016:145) om  erkännande av yrkeskvalifikationer och i de föreskrifter som  meddelas i anslutning till den lagen. Förordning (2021:691).
11 §
Den som har utfört besiktningen ska
1. utfärda ett protokoll om att besiktningen har gjorts och vad den omfattat,
2. i protokollet ange om anordningen har sådana brister som avses i 10 kap. 20 § andra stycket 1 eller 2 och vilka bristerna i så fall är, och
3. lämna ett exemplar av protokollet till den som äger eller annars ansvarar för anordningen.
Om anordningen har sådana brister som avses i 10 kap. 20 §
andra stycket 1 ska den som har utfört besiktningen omedelbart underrätta den som äger eller annars ansvarar för anordningen om detta samt skicka ett exemplar av protokollet till byggnadsnämnden.
Användning av motordrivna anordningar i byggnadsverk
12 §
En motordriven anordning som är installerad i ett byggnadsverk får användas endast för det ändamål och med den belastning och hastighet som anordningen är avsedd för och endast om den uppfyller kraven på skydd för säkerhet och hälsa.
13 §
Om en motordriven anordning ska kontrolleras enligt 8 eller 9 § och kontrollen inte har gjorts inom föreskriven tid, får anordningen inte användas förrän kontrollen är gjord.
14 §
En motordriven anordning får inte användas om den som äger eller annars ansvarar för anordningen inte kan visa med ett protokoll enligt 11 § att anordningen uppfyller de krav på skydd för säkerhet och hälsa som avses i 10 kap. 20 § andra stycket 1.
15 §
Om det vid användningen av en motordriven anordning i ett byggnadsverk inträffar ett olycksfall eller olyckstillbud, får anordningen inte användas innan nödvändiga skyddsåtgärder har vidtagits.
16 §
Vid ett olycksfall eller tillbud som avses i 15 §, ska den som äger eller annars ansvarar för anordningen omedelbart rapportera olycksfallet eller tillbudet till tillsynsmyndigheten.
17 §
Har upphävts genom förordning (2024:944).
6 kap. Lov och anmälan m.m.
Bygglov för andra anläggningar än byggnader
1 §
I fråga om andra anläggningar än byggnader krävs det  bygglov för att anordna, inrätta, uppföra, flytta eller  väsentligt ändra
1. nöjesparker, djurparker, idrottsplatser, skidbackar,  skidliftar, linbaneanläggningar, campingplatser, skjutbanor,  hamnar för fritidsbåtar, friluftsbad, motorbanor och  golfbanor,
2. upplag och materialgårdar,
3. tunnlar och bergrum som inte är avsedda för väg, järnväg,  tunnelbana, spårväg eller gruvdrift,
4. fasta cisterner och andra fasta anläggningar för kemiska  produkter som är hälso- och miljöfarliga och för varor som kan  medföra brand eller andra olyckshändelser,
5. radio- eller telemaster eller torn,
6. vindkraftverk som
a) är högre än 20 meter över markytan,
b) placeras på ett avstånd från gränsen som är mindre än  kraftverkets höjd över marken,
c) monteras fast på en byggnad, eller
d) har en vindturbin med en diameter som är större än tre  meter,
7. murar och plank,
8. parkeringsplatser utomhus,
9. begravningsplatser, och
10. transformatorstationer.
Förordning (2021:786).
2 §
Trots 1 § krävs det inte bygglov för att anordna,  inrätta, uppföra, flytta eller väsentligt ändra
1. en anläggning som avses i 1 § 4 eller 5, om det är fråga  om en liten anläggning som är avsedd endast för en viss  fastighets behov,
2. ett vindkraftverk som avses i 1 § 6, om verket omfattas av  tillstånd enligt 9 eller 11 kap. miljöbalken,
3. en parkeringsplats som avses i 1 § 8, om det på  fastigheten finns endast ett eller två enbostadshus eller ett  tvåbostadshus och parkeringsplatsen är avsedd uteslutande för  fastighetens behov eller om parkeringsplatsen anläggs med  stöd av väglagen (1971:948) eller på mark som i detaljplan  har avsatts till gata eller väg,
4. en anläggning som avses i 1 § 2, 7 eller 10 och som  omfattas av undantag från krav på bygglov i vägplan enligt  väglagen eller järnvägsplan enligt lagen (1995:1649) om  byggande av järnväg,
5. en anläggning som avses i 1 § 2, om det är fråga om en  anläggning av liten omfattning i form av en eller flera  containrar i omedelbar närhet till en pågående verksamhet  inom ett industriområde och anläggningen inte placeras  närmare gränsen än 4,5 meter, eller
6. en anläggning som avses i 1 § 2, om det är fråga om högst  två enheter i form av fritidsbåt, husvagn eller husbil som
a) placeras i omedelbar närhet av ett en- eller  tvåbostadshus,
b) är av säsongskaraktär,
c) inte placeras närmare gränsen än 4,5 meter, och
d) inte placeras i anslutning till en sådan byggnad eller  inom ett sådant bebyggelseområde som avses i 8 kap. 13 §  plan- och bygglagen (2010:900).
Åtgärder som avses i första stycket 5 och 6 får vidtas  närmare gränsen än 4,5 meter, om de grannar som berörs medger  det.
Bestämmelserna i 9 kap. 7 och 8 §§ plan- och bygglagen 
(2010:900) om att kommunen får besluta om undantag från krav  på bygglov eller om mer långtgående krav gäller även för  andra anläggningar än byggnader. Förordning (2017:102).
Bygglov för skyltar och ljusanordningar
3 §
I områden som omfattas av en detaljplan krävs det bygglov  för att sätta upp, flytta eller väsentligt ändra en skylt.
Trots första stycket krävs det inte bygglov för
1. en skylt vars area är högst 1,0 kvadratmeter,
2. en skylt för ett tillfälligt evenemang, om skylten är  uppsatt under högst fyra veckor,
3. en orienteringstavla vars area är högst 2,0 kvadratmeter,
4. en skylt inomhus,
5. valreklam i samband med val till riksdagen,  regionfullmäktige, kommunfullmäktige, Europaparlamentet eller  Sametinget, eller i samband med folkomröstning,
6. en nationsflagga, flagga med kommunvapen eller liknande,
7. ett vägmärke, en tilläggstavla eller annan anordning för  anvisning av trafik enligt vägmärkesförordningen (2007:90),  och
8. ett sjövägmärke eller en säkerhetsanordning för sjöfarten  enligt sjötrafikförordningen (1986:300).
Andra stycket 1 och 3 gäller inte om skylten eller  orienteringstavlan placeras på eller i anslutning till en  sådan byggnad eller inom ett sådant bebyggelseområde som avses  i 8 kap. 13 § plan- och bygglagen (2010:900).  Förordning (2019:1085).
3 a §
I områden som omfattas av en detaljplan krävs det  bygglov för att sätta upp, flytta eller väsentligt ändra en  ljusanordning om
1. den avsedda användningen av anordningen kan ha betydande  inverkan på omgivningen, eller
2. anordningen placeras på eller i anslutning till en sådan  byggnad eller inom ett sådant bebyggelseområde som avses i 8  kap. 13 § plan- och bygglagen (2010:900).  Förordning (2017:102).
4 §
Bestämmelserna i 9 kap. 7 § första stycket 1 och tredje  stycket plan- och bygglagen (2010:900) om att kommunen får  besluta om undantag från krav på bygglov gäller även för  skyltar och ljusanordningar. Förordning (2017:102).
4 a §
Utöver det som följer av 3 och 3 a §§ krävs det bygglov  i den utsträckning som framgår av
1. det som kommunen i en detaljplan inom ett område som utgör  en värdefull miljö har bestämt för att sätta upp, flytta  eller väsentligt ändra
a) en sådan skylt som avses i 3 § andra stycket 1-4, eller
b) en annan ljusanordning än en sådan anordning som avses i 
3 a § 1,
2. det som kommunen i områdesbestämmelser inom ett område som  utgör en värdefull miljö har bestämt för att sätta upp,  flytta eller väsentligt ändra
a) en skylt, dock inte en sådan skylt som avses i 3 § andra  stycket 5-8, eller
b) en ljusanordning, eller
3. det som kommunen i en detaljplan eller områdesbestämmelser  har bestämt för att sätta upp, flytta eller väsentligt ändra  en ljusanordning som ligger i närheten av en befintlig eller  planerad anläggning för totalförsvaret, statlig flygplats,  annan flygplats för allmänt bruk, kärnreaktor, annan  kärnenergianläggning eller annan anläggning som kräver ett  skydds- eller säkerhetsområde. Förordning (2017:102).
Anmälan
5 §
För åtgärder som inte kräver lov krävs det en anmälan vid
1. rivning av en byggnad eller en del av en byggnad,
2. nybyggnad eller tillbyggnad som enligt 9 kap. 7 § plan- och  bygglagen (2010:900) har undantagits från krav på bygglov,
3. en ändring av en byggnad, om ändringen innebär att  konstruktionen av byggnadens bärande delar berörs eller  byggnadens planlösning påverkas avsevärt,
4. en installation eller väsentlig ändring av en hiss,  eldstad, rökkanal eller anordning för ventilation i byggnader,
5. en installation eller väsentlig ändring av en anläggning  för vattenförsörjning eller avlopp i en byggnad eller inom en  tomt,
6. en sådan ändring av en byggnad som väsentligt påverkar  brandskyddet i byggnaden,
7. underhåll av ett sådant byggnadsverk med särskilt  bevarandevärde som omfattas av skyddsbestämmelser som har  beslutats med stöd av 4 kap. 16 § eller 42 § andra stycket  plan- och bygglagen eller motsvarande äldre föreskrifter,
8. nybyggnad eller väsentlig ändring av ett vindkraftverk,
9. uppförande eller tillbyggnad av ett sådant  komplementbostadshus som avses i 9 kap. 4 a § plan- och  bygglagen,
10. uppförande eller tillbyggnad av en sådan komplementbyggnad  som avses i 9 kap. 4 a § plan- och bygglagen,
11. ändring av en komplementbyggnad som innebär att den blir  ett komplementbostadshus,
12. tillbyggnad som avses i 9 kap. 4 b § första stycket 1  plan- och bygglagen,
13. byggande av takkupor som avses i 9 kap. 4 b § första  stycket 2 plan- och bygglagen, eller
14. inredning av ytterligare en bostad i ett enbostadshus.
Om det vid åtgärderna kan antas uppkomma farligt avfall ska  detta framgå av anmälan. Förordning (2020:708).
6 §
Kravet på anmälan enligt 5 § gäller inte
1. rivning av en byggnad eller en del av en byggnad som är
a) en komplementbyggnad,
b) ett sådant skärmtak eller en sådan tillbyggnad som avses i 
9 kap. 4 eller 6 § plan- och bygglagen (2010:900), eller
c) en ekonomibyggnad för jordbruk, skogsbruk eller annan
liknande näring,
2. annan åtgärd än rivning som rör en ekonomibyggnad för  jordbruk, skogsbruk eller annan liknande näring inom ett  område som inte omfattas av en detaljplan,
3. åtgärd som avses i 5 § första stycket 3, 4, 5 eller 6 i  fråga om en byggnad eller tomt som tillhör staten eller en  region,
4. åtgärd som rör en sådan byggnad eller annan anläggning som  är avsedd för totalförsvaret och som är av hemlig natur,
5. åtgärd som avses i 5 § första stycket 10, 12 eller 13, om  åtgärden vidtas utanför ett område med detaljplan och utanför  en sammanhållen bebyggelse där anmälan behövs med hänsyn till  omfattningen av byggnadsverk i bebyggelsen,
6. åtgärd som avses i 5 § första stycket 3 i fråga om
a) en sådan komplementbyggnad, tillbyggnad eller takkupa som  avses i 5 § första stycket 10, 12 och 13, om åtgärden vidtas  utanför ett område med detaljplan och utanför en sammanhållen  bebyggelse där anmälan behövs med hänsyn till omfattningen av  byggnadsverk i bebyggelsen, eller
b) en sådan komplementbyggnad eller tillbyggnad som avses i 
9 kap. 6 § plan- och bygglagen,
7. åtgärd som avses i 9 kap. 4 f § plan- och bygglagen, och
8. åtgärd som avser en altan som inte kräver lov enligt 9 kap. 
2 § plan- och bygglagen om åtgärden
a) vidtas inom 3,6 meter från ett en- eller tvåbostadshus  eller tillhörande komplementbostadshus, och
b) inte vidtas i anslutning till en byggnad eller inom ett  bebyggelseområde som avses i 8 kap. 13 § plan- och bygglagen.
Förordning (2019:1085).
7 §
Har upphävts genom förordning (2018:1543).
Ansökans och anmälans innehåll
8 §
En ansökan om lov eller en anmälan ska, utöver det som sägs i 9 kap. 21 § plan- och bygglagen (2010:900), innehålla uppgifter om
1. fastighetens beteckning,
2. byggherrens person- eller organisationsnummer, namn och adress,
3. den tidpunkt då byggnads-, rivnings- eller markarbetena är avsedda att påbörjas, och
4. den föreslagna kontrollansvariges person- eller organisationsnummer, namn och adress, om det behövs en kontrollansvarig.
8 a §
En ansökan om bygglov eller förhandsbesked för en åtgärd  som avses i 4 kap. 2 § första stycket 3 a plan- och bygglagen 
(2010:900) och som ska vidtas i ett område som inte omfattas  av en detaljplan ska, utöver det som sägs i 9 kap. 21 § plan-  och bygglagen, innehålla
1. uppgifter om
a) byggnadsverkets utformning och omfattning,
b) rivningsarbeten, om sådana kan förutses,
c) miljöns känslighet i de områden som kan antas bli  påverkade,
d) vad i miljön som kan antas bli betydligt påverkat,
e) de betydande miljöeffekter som åtgärden kan antas medföra i  sig eller till följd av yttre händelser, i den utsträckning  sådana uppgifter finns tillgängliga, och
f) åtgärder som planeras för att förebygga, hindra, motverka  eller avhjälpa negativa miljöeffekter, i den utsträckning  sådana uppgifter finns tillgängliga, och
2. en bedömning av om den åtgärd som ansökan avser kan antas  medföra en betydande miljöpåverkan.
Om ansökan avser en åtgärd som enligt 2 kap. 4 b eller 4 c §  inte ska antas medföra en betydande miljöpåverkan, gäller  första stycket endast om det finns behov av att pröva  åtgärdens miljöpåverkan tillsammans med miljöpåverkan från  åtgärder som sedan tidigare är beslutade eller genomförda.
Förordning (2021:786).
8 b §
Uppgifterna enligt 8 a § ska ha den omfattning och  detaljeringsgrad som behövs för att byggnadsnämnden ska kunna  ta ställning till om åtgärden kan antas medföra en betydande  miljöpåverkan utifrån de omständigheter som anges i 10 § 1-3  och 11-13 §§ miljöbedömningsförordningen (2017:966).
Om ansökan avser en åtgärd som kräver tillstånd enligt 7 kap. 
28 a § miljöbalken och åtgärden redan har miljöbedömts enligt 
6 kap. miljöbalken, ska ansökan utformas med hänsyn till  resultatet av den bedömningen. Förordning (2021:786).
9 §
En ansökan om lov, förhandsbesked eller anmälan och sådana andra handlingar som avses i 9 kap. 21 § plan- och bygglagen
(2010:900) ska vara utförda så att de är lämpliga för arkivering, om byggnadsnämnden begär det.
10 §
Har upphävts genom förordning (2018:1543).
Bedömning av åtgärdens miljöpåverkan
10 §
Vid prövningen av en ansökan om bygglov eller  förhandsbesked enligt 9 kap. 31 § 2 respektive 17 § plan- och  bygglagen (2010:900) för en åtgärd som avses i 4 kap. 2 §  första stycket 3 a plan- och bygglagen ska byggnadsnämnden vid  sin bedömning av om åtgärden kan antas medföra en betydande  miljöpåverkan ta hänsyn till de omständigheter som anges i 
10 § 1-3 och 11-13 §§ miljöbedömningsförordningen (2017:966).
Om ansökan avser en åtgärd som kräver tillstånd enligt 7 kap. 
28 a § miljöbalken och åtgärden redan har miljöbedömts enligt 
6 kap. miljöbalken, ska byggnadsnämnden vid sin bedömning av  åtgärdens miljöpåverkan ta hänsyn till resultatet av den  bedömningen. Förordning (2021:786).
Beslutets innehåll
11 §
Byggnadsnämnden ska i ett beslut om bygglov eller  förhandsbesked för en åtgärd som avses i 4 kap. 2 § första  stycket 3 a plan- och bygglagen (2010:900) redovisa
1. om åtgärden kan antas eller inte kan antas medföra en  betydande miljö-påverkan, och
2. vilka omständigheter enligt 10 § 1-3 och 11-13 §§  miljöbedömningsförordningen (2017:966) som utgör skälen för  bedömningen enligt 1.
Redovisningsskyldigheten gäller endast om beslutet avser en  åtgärd som ska
1. vidtas i ett område som inte omfattas av en detaljplan, och
2. föregås av en bedömning av om åtgärden kan antas medföra en  betydande miljöpåverkan. Förordning (2021:786).
7 kap. Kontrollplan, funktionskontrollanter, certifierade  byggprojekteringsföretag, kontrollansvariga och sakkunniga
Kontrollplan
1 §
Om en ombyggnad ska genomföras i etapper, ska de tidpunkter som avses i 3 kap. 21 § framgå av kontrollplanen enligt 10 kap. plan- och bygglagen (2010:900).
Funktionskontrollanter, certifierade byggprojekteringsföretag,  kontrollansvariga och sakkunniga
2 §
När byggnadsnämnden prövar behovet av att en åtgärd eller ett byggnadsverk kontrolleras av någon som är sakkunnig enligt 10 kap. 8 § 2 plan- och bygglagen (2010:900) ska nämnden ta särskild hänsyn till den risk för allvarliga personskador som uppkommer om åtgärden eller byggnadsverket inte uppfyller föreskrivna krav.
3 §
Sådana funktionskontrollanter som avses i 8 kap. 25 § och  sakkunniga enligt 10 kap. 8 § 2 plan- och bygglagen (2010:900)  ska ha den kunskap, erfarenhet och lämplighet som behövs för  uppgiften och kunna styrka detta med ett intyg om  certifiering.
Sådana certifierade byggprojekteringsföretag som avses i 
9 kap. 32 b § plan- och bygglagen ska ha ett  kvalitetsledningssystem samt den kunskap och erfarenhet som  behövs för uppgiften och kunna styrka detta med ett intyg om  certifiering.
Certifieringen ska vara tidsbegränsad och avse ett visst slag  av arbete. Förordning (2022:1085).
4 §
Byggnadsnämnden ska godta certifierade kontrollansvariga  och funktionskontrollanter samt utlåtanden från sakkunniga  vars kompetens har styrkts genom certifiering. Nämnden ska  även godta kontrollansvariga, funktionskontrollanter och  utlåtanden från sakkunniga som har styrkt sin kompetens på  annat motsvarande sätt enligt bestämmelser i ett annat land  inom Europeiska unionen eller Europeiska ekonomiska  samarbetsområdet.
Bestämmelser om tillfällig yrkesutövning och erkännande av  yrkeskvalifikationer som har förvärvats eller erkänts i en  annan stat än Sverige inom Europeiska ekonomiska  samarbetsområdet eller i Schweiz finns i lagen (2016:145) om  erkännande av yrkeskvalifikationer och i de föreskrifter som  meddelas i anslutning till den lagen. Förordning (2016:169).
5 §
En kontrollansvarig krävs inte för
1. åtgärder som inte kräver lov eller anmälan,
2. andra små ändringar än sådana som avses i 10 kap. 10 § 1 plan- och bygglagen (2010:900),
3. åtgärder avseende uthus, garage och andra små byggnader,
4. uppförande eller tillbyggnad av en sådan byggnad som avses i 9 kap. 4 a § plan- och bygglagen,
5. ändring av en komplementbyggnad som innebär att den blir ett komplementbostadshus,
6. tillbyggnad som avses i 9 kap. 4 b § första stycket 1 plan- och bygglagen,
7. byggande av takkupor som avses i 9 kap. 4 b § första stycket 2 plan- och bygglagen,
8. inredning av ytterligare en bostad i ett enbostadshus,
9. att flytta en eller flera enkla byggnader,
10. att anordna, inrätta, uppföra, flytta eller väsentligt ändra en anläggning som avses i
a) 6 kap. 1 § 4, om anläggningen är liten och avsedd endast för en viss fastighets behov,
b) 6 kap. 1 § 6, om vindturbinens diameter är mindre än tre meter,
c) 6 kap. 1 § 7,
d) 6 kap. 1 § 8 eller 9, om anläggningen är liten, eller
e) 6 kap. 1 § 10,
11. en sådan ändring av en byggnad som avses i 9 kap. 2 § 3 c plan- och bygglagen, om åtgärden inte berör en sådan särskilt värdefull byggnad som avses i 8 kap. 13 § plan- och bygglagen,
12. en åtgärd avseende en skylt eller ljusanordning,
13. en åtgärd som kräver rivningslov efter beslut i detaljplan eller områdesbestämmelser, eller
14. en åtgärd som kräver marklov enligt 9 kap. 11-13 §§ plan-
och bygglagen, om åtgärden är liten.
Första stycket 2-14 gäller endast om byggnadsnämnden inte beslutar annat. Förordning (2015:837).
8 kap. Tillsyn, vägledning och uppföljning
1 §
Statliga myndigheters och byggnadsnämndens ansvar för tillsyn över att plan- och bygglagen (2010:900) och EU-
förordningar i frågor inom lagens tillämpningsområde samt föreskrifter, domar och andra beslut som har meddelats i anslutning till lagen eller en sådan EU-förordning följs, framgår av bestämmelserna i 11 kap. plan- och bygglagen och detta kapitel.
Byggnadsnämndens tillsyn
2 §
Om inte annat anges i detta kapitel eller annan författning, ansvarar byggnadsnämnden för tillsynen över att
1. byggherren fullgör sina skyldigheter enligt plan- och bygglagen (2010:900) och enligt föreskrifter i anslutning till lagen, och
2. bestämmelserna i 8 kap. 1-18 och 24-26 §§ samt 9 och 10 kap. plan- och bygglagen och i anslutande föreskrifter följs i övrigt.
Marknadskontroll av byggprodukter
3 §
Boverket är marknadskontrollmyndighet och utövar  marknadskontroll enligt Europaparlamentets och rådets  förordning (EU) 2019/1020 av den 20 juni 2019 om  marknadskontroll och överensstämmelse för produkter och om  ändring av direktiv 2004/42/EG och förordningarna (EG) nr 
765/2008 och (EU) nr 305/2011 över att produkter stämmer  överens med kraven i
1. Europaparlamentets och rådets förordning (EU) nr 305/2011  av den 9 mars 2011 om fastställande av harmoniserade villkor  för saluföring av byggprodukter och om upphävande av rådets  direktiv 89/106/EG,
2. Europaparlamentets och rådets direktiv 2014/33/EU av den 
26 februari 2014 om harmonisering av medlemsstaternas  lagstiftning om hissar och säkerhetskomponenter till hissar,
3. Europaparlamentets och rådets förordning (EU) 2016/424 av  den 9 mars 2016 om linbaneanläggningar och om upphävande av  direktiv 2000/9/EG, och
4. Europaparlamentets och rådets direktiv (EU) 2020/2184 av  den 16 december 2020 om kvaliteten på dricksvatten.
Bestämmelser om en marknadskontrollmyndighets befogenhet att  besluta om åtgärder enligt förordning (EU) 2019/1020 finns i  plan- och bygglagen (2010:900). Förordning (2024:134).
4 §
Kemikalieinspektionen ska ge råd och hjälp till Boverket  vid marknadskontrollen när det gäller kemiska egenskaper hos  sådana produkter som avses i 3 § första stycket 4.
Förordning (2024:134).
5 §
Har upphävts genom förordning (2021:691).
Tillsyn över vissa byggprodukters lämplighet
5 a §
I fråga om byggprodukter som inte omfattas av  förordning (EU) nr 305/2011 eller förordning (EU) nr 2016/424  ansvarar Boverket för tillsynen över att bestämmelserna om  krav på byggprodukters lämplighet i 8 kap. 19 § plan- och  bygglagen (2010:900) och i föreskrifter meddelade i  anslutning till lagen följs. Förordning (2018:103).
Övervakning och utvärdering av tekniska bedömningsorgan
5 b § Styrelsen för ackreditering och teknisk kontroll ska fullgöra de uppgifter i fråga om övervakning och utvärdering av tekniska bedömningsorgan som anges i artikel 29.3 i förordning (EU) nr 305/2011.
Styrelsen för ackreditering och teknisk kontroll ska, efter att ha hört Boverket, omedelbart göra en anmälan till regeringen om styrelsen finner att ett tekniskt bedömningsorgan inte längre uppfyller de krav som anges i tabell 2 i bilaga IV till förordning (EU) nr 305/2011.
Förordning (2013:308).
Tillsyn över motordrivna anordningar i byggnadsverk
6 §
Om det behövs för att säkerställa att en motordriven  anordning som är installerad i ett byggnadsverk uppfyller de  krav som gäller för anordningen enligt 8 kap. 4 § plan- och  bygglagen (2010:900) och anslutande föreskrifter, ska  byggnadsnämnden förelägga den som äger eller annars ansvarar  för anordningen att se till att anordningen kontrolleras.  Myndigheten ska i beslutet om föreläggande ange vad som ska  kontrolleras.
Första stycket gäller också om det behövs för att säkerställa  att en linbaneanläggning uppfyller de krav som gäller för  anläggningen enligt förordning (EU) nr 2016/424.
Förordning (2018:103).
7 §
I den mån en motordriven anordning som är installerad i ett byggnadsverk omfattas av tillsyn enligt arbetsmiljölagen
(1977:1160) ansvarar Arbetsmiljöverket även för tillsynen över att bestämmelserna om kontroll av motordrivna anordningar i 5 kap. och anslutande föreskrifter om kontroll av motordrivna anordningar följs.
Samordning och utvärdering m.m.
8 §
En tillsynsmyndighet ska regelbundet följa upp och utvärdera tillsynsarbetet.
9 §
En tillsynsmyndighet ska på begäran lämna den information som en tillsynsvägledande myndighet behöver för sin tillsynsvägledning.
10 §
Om en tillsynsmyndighet uppmärksammar en omständighet som kan föranleda tillsynsåtgärder med stöd av plan- och bygglagen
(2010:900) och anslutande föreskrifter men som omfattas av en annan myndighets ansvarsområde, ska tillsynsmyndigheten anmäla denna omständighet till den ansvariga myndigheten.
11 §
Om ett tillsynsobjekt omfattas av krav på tillsyn enligt lagar och förordningar som har ett nära samband med varandra ska de ansvariga tillsynsmyndigheterna samordna tillsynen.
12 §
Skyldigheterna i 8-11 §§ gäller inte regeringen och Boverket.
Tillsynsvägledning
13 §
Boverket och länsstyrelsen ska ge tillsynsvägledning när det gäller tillsynen enligt plan- och bygglagen (2010:900) och denna förordning på det sätt som närmare framgår av 14 och 15 §§.
Myndigheterna ska aktivt verka för samordning och samverkan i tillsynsvägledningen.
14 §
Länsstyrelsen ska
1. ge tillsynsvägledning i länet genom att ge byggnadsnämnden  råd och stöd i nämndens tillsynsarbete,
2. följa upp och utvärdera byggnadsnämndens tillsynsarbete,  och
3. lämna uppgifter till Boverket om länsstyrelsens  tillsynsvägledning och utvecklingen av byggnadsnämndens  tillsynsarbete senast den 31 januari varje år.  Förordning (2025:267).
15 §
Boverket ska ge tillsynsvägledning till
1. länsstyrelsen i plan- och byggfrågor, och
2. byggnadsnämnden genom råd och stöd i dess tillsynsarbete.
16 §
Både Boverket och länsstyrelsen ska ha en plan för sin tillsynsvägledning. Planerna ska omfatta en period av tre år och vid behov revideras.
17 §
Boverket ska regelbundet sammanställa erfarenheterna från
1. kommunens tillsynsarbete, och
2. länsstyrelsens och verkets tillsynsarbete och  tillsynsvägledning.
Sammanställningen ska lämnas till Regeringskansliet senast den 
30 april varje år. Förordning (2025:267).
Uppföljning av tillämpningen av plan- och bygglagen och anslutande föreskrifter
18 §
Länsstyrelsen ska
1. följa upp byggnadsnämndens tillämpning av plan- och  bygglagen (2010:900) och föreskrifter som har meddelats i  anslutning till lagen och vid behov ge byggnadsnämnden råd och  stöd,
2. lämna uppgifter till Boverket om byggnadsnämndens  tillämpning av plan- och bygglagen och föreskrifter som har  meddelats i anslutning till lagen senast den 31 januari varje  år, och
3. på Boverkets begäran lämna sådana redovisningar av  detaljplaner och områdesbestämmelser samt av  planeringsunderlag för regionplaner, översiktsplaner,  detaljplaner och områdesbestämmelser som behövs för att  Boverket ska få kännedom om aktuella utvecklingstendenser inom  verkets ansvarsområde. Förordning (2025:267).
19 §
Boverket ska ge råd och stöd om tillämpningen av plan-  och bygglagen (2010:900) och föreskrifter som har meddelats i  anslutning till lagen samt följa upp, analysera och  regelbundet sammanställa erfarenheterna från tillämpningen.
Sammanställningen ska lämnas till Regeringskansliet senast den 
30 april varje år. Förordning (2025:267).
9 kap. Byggsanktionsavgifter
Allmänna bestämmelser
1 §
En byggsanktionsavgift enligt 11 kap. plan- och bygglagen
(2010:900) ska tas ut för de överträdelser och med det belopp som följer av detta kapitel. Avgiften fastställs med tillämpning av det prisbasbelopp som gäller för det år som beslutet om avgiften fattas. Avgiften får uppgå till högst 50 prisbasbelopp. Förordning (2013:308).
2 §
Om en byggsanktionsavgift har beslutats för en överträdelse och den avgiftsskyldige därefter inte vidtar rättelse, ska en ny avgift för överträdelsen tas ut. Varje sådan ny avgift tas ut med dubbla det belopp som togs ut senast i enlighet med detta kapitel. Den sammanlagda avgiften för överträdelsen får dock uppgå till högst 50 prisbasbelopp.
En ny avgift får beslutas endast om den avgiftsskyldige har fått skälig tid att vidta rättelse. Förordning (2013:308).
3 §
Om en byggsanktionsavgift har beslutats för en överträdelse och den avgiftsskyldige därefter på nytt gör sig skyldig till en överträdelse av samma slag, ska en avgift för den nya överträdelsen tas ut med dubbla det belopp som följer av detta kapitel, dock högst 50 prisbasbelopp.
Första stycket gäller endast överträdelser som begås inom två år från det tidigare beslutet om byggsanktionsavgift.
3 a §
Om en byggsanktionsavgift ska tas ut på grund av att den  avgiftsskyldige har påbörjat en åtgärd eller en del av en  åtgärd innan byggnadsnämnden har gett ett startbesked som  omfattar den åtgärden eller delen, eller innan den tidpunkt  som byggnadsnämnden enligt 10 kap. 24 § 6 plan- och bygglagen 
(2010:900) i ett startbesked har angett att åtgärden får  påbörjas, ska avgiften bestämmas till hälften av det belopp  som annars följer av detta kapitel om den avgiftsskyldige när  åtgärden eller delen påbörjades
1. hade fått bygglov för åtgärden, eller
2. hade fullgjort skyldigheten att anmäla åtgärden.
Förordning (2022:910).
4 §
Tillsynsmyndigheten ansvarar för indrivning av byggsanktionsavgifter.
Bestämmelser om begäran om indrivning m.m. finns i 4-9 §§
indrivningsförordningen (1993:1229). Att den betalningsskyldige ska uppmanas att betala fordringen innan ansökan om indrivning görs framgår av 3 § nämnda förordning.
Indrivning behöver inte begäras för en fordran som understiger 100 kronor, om indrivning inte krävs från allmän synpunkt.
Användning av motordrivna anordningar i byggnadsverk
5 §
Byggsanktionsavgiften för användning av en motordriven anordning i ett byggnadsverk i strid mot 5 kap. 12, 13, 14 eller 15 § är 2 prisbasbelopp.
Startbesked
Nybyggnad och tillbyggnad
6 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  nybyggnad som kräver lov enligt 9 kap. 2 § första stycket 1  eller 8 § första stycket 2 a, 3 eller 4 plan- och bygglagen  eller anmälan enligt 6 kap. 5 § första stycket 2, 9 eller 10,  eller en del av en sådan nybyggnad, innan byggnadsnämnden har  gett ett startbesked som omfattar nybyggnaden eller delen av  denna, eller innan den tidpunkt som byggnadsnämnden enligt 
10 kap. 24 § 6 plan- och bygglagen i ett startbesked har  angett att åtgärden får påbörjas är
1. för ett en- eller tvåbostadshus, 1,5 prisbasbelopp med ett  tillägg av 0,005 prisbasbelopp per kvadratmeter av byggnadens  sanktionsarea,
2. för en komplementbyggnad, ett komplementbostadshus eller en  annan liten byggnad, 0,25 prisbasbelopp med ett tillägg av 
0,005 prisbasbelopp per kvadratmeter av byggnadens  sanktionsarea,
3. för ett flerbostadshus, en kontorsbyggnad, en  handelsbyggnad eller en byggnad för kultur- eller  idrottsevenemang, 3 prisbasbelopp med ett tillägg av 
0,02 prisbasbelopp per kvadratmeter av byggnadens  sanktionsarea, och
4. för en annan byggnad än de som avses i 1-3, 3 prisbasbelopp  med ett tillägg av 0,01 prisbasbelopp per kvadratmeter av  byggnadens sanktionsarea. Förordning (2022:910).
7 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  tillbyggnad som kräver lov enligt 9 kap. 2 § första stycket 2  eller 8 § första stycket 2 a, 3, 4 eller 8 plan- och bygglagen  eller anmälan enligt 6 kap. 5 § första stycket 2, 9, 10, 12  eller 13, eller en del av en sådan tillbyggnad, innan  byggnadsnämnden har gett ett startbesked som omfattar  tillbyggnaden eller delen av denna, eller innan den tidpunkt  som byggnadsnämnden enligt 10 kap. 24 § 6 plan- och bygglagen  i ett startbesked har angett att åtgärden får påbörjas är
1. för ett en- eller tvåbostadshus, 0,5 prisbasbelopp med ett  tillägg av 0,005 prisbasbelopp per kvadratmeter av  tillbyggnadens sanktionsarea,
2. för en komplementbyggnad, ett komplementbostadshus eller en  annan liten byggnad, 0,08 prisbasbelopp med ett tillägg av 
0,005 prisbasbelopp per kvadratmeter av tillbyggnadens  sanktionsarea,
3. för ett flerbostadshus, en kontorsbyggnad, en  handelsbyggnad eller en byggnad för kultur- eller  idrottsevenemang, 1 prisbasbelopp med ett tillägg av 
0,02 prisbasbelopp per kvadratmeter av tillbyggnadens  sanktionsarea, och
4. för en annan byggnad än de som avses i 1-3, 1 prisbasbelopp  med ett tillägg av 0,01 prisbasbelopp per kvadratmeter av  tillbyggnadens sanktionsarea. Om en åtgärd enligt första  stycket avser en takkupa, är byggsanktionsavgiften 
0,25 prisbasbelopp per takkupa. Förordning (2022:910).
Annan ändring av en byggnad än tillbyggnad
8 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  ändring av en byggnad som kräver lov enligt 9 kap. 2 § första  stycket 3 a eller 8 § första stycket 4 plan- och bygglagen  eller anmälan enligt 6 kap. 5 § första stycket 11, eller en  del av en sådan ändring, och som innebär ändrad användning,  innan byggnadsnämnden har gett ett startbesked som omfattar  ändringen eller delen av denna, eller innan den tidpunkt som  byggnadsnämnden enligt 10 kap. 24 § 6 plan- och bygglagen i  ett startbesked har angett att åtgärden får påbörjas är
1. för ett en- eller tvåbostadshus, 0,125 prisbasbelopp med  ett tillägg av 0,003 prisbasbelopp per kvadratmeter av den  sanktionsarea som ändringen avser,
2. för en komplementbyggnad, ett komplementbostadshus eller en  annan liten byggnad, 0,0625 prisbasbelopp med ett tillägg av 
0,003 prisbasbelopp per kvadratmeter av den sanktionsarea som  ändringen avser,
3. för ett flerbostadshus, en kontorsbyggnad, en  handelsbyggnad eller en byggnad för kultur- eller  idrottsevenemang, 0,25 prisbasbelopp med ett tillägg av 
0,0125 prisbasbelopp per kvadratmeter av den sanktionsarea som  ändringen avser, och
4. för en annan byggnad än de som avses i 1-3, 
0,25 prisbasbelopp med ett tillägg av 0,00625 prisbasbelopp  per kvadratmeter av den sanktionsarea som ändringen avser.  Förordning (2022:910).
9 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  ändring av en byggnad som kräver lov enligt 9 kap. 2 § första  stycket 3 b eller 8 § första stycket 2 a eller 4 plan- och  bygglagen eller anmälan enligt 6 kap. 5 § första stycket 14,  eller en del av en sådan åtgärd, och som innebär att någon  ytterligare bostad eller lokal för handel, hantverk eller  industri inreds, innan byggnadsnämnden har gett ett  startbesked som omfattar åtgärden eller delen av denna, eller  innan den tidpunkt som byggnadsnämnden enligt 10 kap. 24 § 6  plan- och bygglagen i ett startbesked har angett att åtgärden  får påbörjas är
1. för varje ytterligare bostad, 0,125 prisbasbelopp med ett  tillägg av 0,005 prisbasbelopp per kvadratmeter av den  sanktionsarea som ändringen avser, och
2. för varje ytterligare lokal, 0,25 prisbasbelopp med ett  tillägg av 0,005 prisbasbelopp per kvadratmeter av den  sanktionsarea som ändringen avser. Förordning (2022:910).
10 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  ändring av en byggnad som kräver lov enligt 9 kap. 2 § första  stycket 3 c eller 8 § första stycket 4, 6, 7 eller 9 plan- och  bygglagen, eller en del av en sådan ändring, och som avser en  byggnads yttre utseende, innan byggnadsnämnden har gett ett  startbesked som omfattar åtgärden eller delen av denna, eller  innan den tidpunkt som byggnadsnämnden enligt 10 kap. 24 § 6  plan- och bygglagen i ett startbesked har angett att åtgärden  får påbörjas är
1. för ett en- eller tvåbostadshus, 0,125 prisbasbelopp med  ett tillägg av 0,0005 prisbasbelopp per kvadratmeter av den  area som ändringen avser,
2. för en komplementbyggnad, ett komplementbostadshus eller en  annan liten byggnad, 0,0625 prisbasbelopp med ett tillägg av 
0,0005 prisbasbelopp per kvadratmeter av den area som  ändringen avser,
3. för ett flerbostadshus, en kontorsbyggnad, en  handelsbyggnad eller en byggnad för kultur- eller  idrottsevenemang, 0,25 prisbasbelopp med ett tillägg av 
0,002 prisbasbelopp per kvadratmeter av den area som ändringen  avser, och
4. för en annan byggnad än de som avses i 1-3, 
0,25 prisbasbelopp med ett tillägg av 0,001 prisbasbelopp per  kvadratmeter av den area som ändringen avser.
Om en åtgärd enligt första stycket avser ett fönster eller en  dörr, är byggsanktionsavgiften 0,125 prisbasbelopp per fönster  eller dörr som berörs.
Om en åtgärd enligt första stycket avser en balkong, altan  eller entré, är byggsanktionsavgiften 0,25 prisbasbelopp per  balkong, altan eller entré. Förordning (2022:910).
11 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  ändring av en byggnad som kräver lov enligt 9 kap. 8 § första  stycket 4 plan- och bygglagen eller anmälan enligt 6 kap. 5 §  första stycket 3, eller en åtgärd som avser en del av en sådan  ändring, och som berör de bärande delarna eller påverkar  planlösningen innan byggnadsnämnden har gett ett startbesked  som omfattar åtgärden eller delen av denna, eller innan den  tidpunkt som byggnadsnämnden enligt 10 kap. 24 § 6 plan- och  bygglagen i ett startbesked har angett att åtgärden får  påbörjas är
1. för ett en- eller tvåbostadshus, 0,125 prisbasbelopp med  ett tillägg av 0,003 prisbasbelopp per kvadratmeter av den  sanktionsarea som berörs av ändringen,
2. för en komplementbyggnad, ett komplementbostadshus eller en  annan liten byggnad, 0,0625 prisbasbelopp med ett tillägg av 
0,003 prisbasbelopp per kvadratmeter av den sanktionsarea som  berörs av ändringen,
3. för ett flerbostadshus, en kontorsbyggnad, en  handelsbyggnad eller en byggnad för kultur- eller  idrottsevenemang, 0,25 prisbasbelopp med ett tillägg av 
0,0125 prisbasbelopp per kvadratmeter av den sanktionsarea som  berörs av ändringen, och
4. för en annan byggnad än de som avses i 1-3, 
0,25 prisbasbelopp med ett tillägg av 0,00625 prisbasbelopp  per kvadratmeter av den sanktionsarea som berörs av ändringen.
Förordning (2022:910).
Andra anläggningar än byggnader
12 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  åtgärd i fråga om en annan anläggning än en byggnad som kräver  lov enligt 9 kap. 8 § första stycket 3 eller 5 plan- och  bygglagen eller 6 kap. 1 § eller anmälan enligt 5 § första  stycket 8, eller en del av en sådan åtgärd, innan  byggnadsnämnden har gett ett startbesked som omfattar åtgärden  eller delen av denna, eller innan den tidpunkt som  byggnadsnämnden enligt 10 kap. 24 § 6 plan- och bygglagen i  ett startbesked har angett att åtgärden får påbörjas är
1. 1,5 prisbasbelopp när det gäller en anläggning för en  grundvattentäkt,
2. 5 prisbasbelopp när det gäller en kabinbana,
3. 0,5 prisbasbelopp med ett tillägg av 0,005 prisbasbelopp  per kvadratmeter av berörd area när det gäller en nöjespark,  en djurpark, en idrottsplats, en skidbacke med lift, en  campingplats, en skjutbana, en småbåtshamn, ett friluftsbad,  en motorbana eller en golfbana,
4. 0,025 prisbasbelopp med ett tillägg av 0,005 prisbasbelopp  per kvadratmeter av berörd area när det gäller ett upplag, en  materialgård, en tunnel, ett bergrum, en parkeringsplats eller  en begravningsplats,
5. 5 prisbasbelopp när det gäller en fast cistern eller en  annan fast an-läggning för farliga produkter eller varor,
6. 2,5 prisbasbelopp när det gäller en radio- eller telemast  eller ett torn,
7. 2,5 prisbasbelopp när det gäller ett vindkraftverk,
8. 0,025 prisbasbelopp med ett tillägg av 0,01 prisbasbelopp  per löpmeter när det gäller en mur eller ett plank, och
9. 0,5 prisbasbelopp med ett tillägg av 0,025 prisbasbelopp av  anläggningens area när det gäller en transformatorstation.
Förordning (2022:910).
Vissa åtgärder i fråga om ett byggnadsverk som kräver lov eller anmälan
13 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  åtgärd i fråga om ett byggnadsverk som kräver lov enligt 
9 kap. 8 § första stycket 2 b plan- och bygglagen eller  anmälan enligt 6 kap. 5 § första stycket 4, 5, 6 eller 7,  eller en del av en sådan åtgärd, innan byggnadsnämnden har  gett ett startbesked som omfattar åtgärden eller delen av  denna, eller innan den tidpunkt som byggnadsnämnden enligt 
10 kap. 24 § 6 plan- och bygglagen i ett startbesked har  angett att åtgärden får påbörjas är
1. 0,25 prisbasbelopp för installation eller väsentlig ändring  av en hiss,
2. 0,1 prisbasbelopp för installation eller väsentlig ändring  av en eldstad,
3. 0,05 prisbasbelopp med ett tillägg av 0,0025 prisbasbelopp  per kvadratmeter av berörd byggnadsarea för installation eller  väsentlig ändring av en rökkanal eller anordning för  ventilation,
4. 0,05 prisbasbelopp med ett tillägg av 0,0025 prisbasbelopp  per kvadratmeter av berörd byggnads- eller markarea för  installation eller väsentlig ändring av en anläggning för  vattenförsörjning eller avlopp,
5. 0,25 prisbasbelopp med ett tillägg av 0,0025 prisbasbelopp  per kvadratmeter av berörd byggnadsarea för en sådan ändring  som väsentligt påverkar brandskyddet,
6. 1 prisbasbelopp med ett tillägg av 0,001 prisbasbelopp per  kvadratmeter av berörd byggnadsarea för underhåll av ett  sådant byggnadsverk med särskilt bevarandevärde som omfattas  av skyddsbestämmelser som har beslutats med stöd av 4 kap. 
16 § eller 42 § andra stycket plan- och bygglagen eller  motsvarande äldre föreskrifter, och
7. 0,25 prisbasbelopp med ett tillägg av 0,001 prisbasbelopp  per kvadratmeter av berörd byggnads- eller markarea för  underhåll eller ändring av ett byggnadsverk eller  bebyggelseområde i ett område som utgör en värdefull miljö.
Om åtgärden i första stycket 3-7 inte berör en byggnads- eller  markarea är byggsanktionsavgiften
1. 0,05 prisbasbelopp för installation eller väsentlig ändring  av en rökkanal eller anordning för ventilation,
2. 0,05 prisbasbelopp för installation eller väsentlig ändring  av en anläggning för vattenförsörjning eller avlopp,
3. 0,25 prisbasbelopp för en sådan ändring som väsentligt  påverkar brandskyddet,
4. 1 prisbasbelopp för underhåll av ett sådant byggnadsverk  med särskilt bevarandevärde som omfattas av skyddsbestämmelser  som har beslutats med stöd av 4 kap. 16 § eller 42 § andra  stycket plan- och bygglagen eller motsvarande äldre  föreskrifter, och
5. 0,25 prisbasbelopp för underhåll eller ändring av ett  byggnadsverk eller bebyggelseområde i ett område som utgör en  värdefull miljö. Förordning (2022:910).
Skyltar och ljusanordningar
14 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  åtgärd i fråga om en skylt eller en ljusanordning som kräver  lov enligt 6 kap. 3, 3 a eller 4 a §, eller en del av en sådan  åtgärd, innan byggnadsnämnden har gett ett startbesked som  omfattar åtgärden eller delen av denna, eller innan den  tidpunkt som byggnadsnämnden enligt 10 kap. 24 § 6 plan- och  bygglagen i ett startbesked har angett att åtgärden får  påbörjas är
1. för en skylt, 0,1 prisbasbelopp med ett tillägg av 
0,025 prisbasbelopp per kvadratmeter av skyltens area, och
2. för en ljusanordning, 0,0625 prisbasbelopp.
Förordning (2022:910).
Rivning
15 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  rivning av en byggnad som kräver lov enligt 9 kap. 10 § plan-  och bygglagen eller anmälan enligt 6 kap 5 § första stycket 1,  eller en åtgärd som avser en del av en sådan rivning, innan  byggnadsnämnden har gett ett startbesked som omfattar åtgärden  eller delen av denna, eller innan den tidpunkt som  byggnadsnämnden enligt 10 kap. 24 § 6 plan- och bygglagen i  ett startbesked har angett att åtgärden får påbörjas är
1. när det gäller ett en- eller tvåbostadshus, 1 prisbasbelopp  med ett tillägg av 0,002 prisbasbelopp per kvadratmeter av den  rivna byggnadens sanktionsarea,
2. när det gäller en komplementbyggnad, ett  komplementbostadshus eller en annan liten byggnad, 
0,17 prisbasbelopp med ett tillägg av 0,002 prisbasbelopp per  kvadratmeter av den rivna byggnadens sanktionsarea,
3. när det gäller ett flerbostadshus, en kontorsbyggnad, en  handels-byggnad eller en byggnad för kultur- eller  idrottsevenemang, 2 prisbasbelopp med ett tillägg av 
0,008 prisbasbelopp per kvadratmeter av den rivna byggnadens  sanktionsarea, och
4. när det gäller en annan byggnad än de som avses i 1-3, 
2 prisbasbelopp med ett tillägg av 0,004 prisbasbelopp per  kvadratmeter av den rivna byggnadens sanktionsarea.
Om en rivning avser en sådan byggnad som enligt 9 kap. 34 § 2  plan- och bygglagen bör bevaras, ska byggsanktionsavgiften  räknas upp med 300 procent. Förordning (2022:910).
16 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  rivning av en del av en byggnad som kräver lov enligt 9 kap. 
10 § plan- och bygglagen eller anmälan enligt 6 kap. 5 §  första stycket 1, eller en åtgärd som avser en del av en sådan  rivning, innan byggnadsnämnden har gett ett startbesked som  omfattar åtgärden eller delen av denna, eller innan den  tidpunkt som byggnadsnämnden enligt 10 kap. 24 § 6 plan- och  bygglagen i ett startbesked har angett att åtgärden får  påbörjas är
1. när det gäller ett en- eller tvåbostadshus, 
0,4 prisbasbelopp med ett tillägg av 0,002 prisbasbelopp per  kvadratmeter av den rivna byggnadsdelens sanktionsarea,
2. när det gäller en komplementbyggnad, ett  komplementbostadshus eller en annan liten byggnad, 
0,07 prisbasbelopp med ett tillägg av 0,002 prisbasbelopp per  kvadratmeter av den rivna byggnadsdelens sanktionsarea,
3. när det gäller ett flerbostadshus, en kontorsbyggnad, en  handels-byggnad eller en byggnad för kultur- eller  idrottsevenemang, 0,8 prisbasbelopp med ett tillägg av 
0,008 prisbasbelopp per kvadratmeter av den rivna  byggnadsdelens sanktionsarea, och
4. när det gäller en annan byggnad än de som avses i 1-3, 
0,8 prisbasbelopp med ett tillägg av 0,004 prisbasbelopp per  kvadratmeter av den rivna byggnadsdelens sanktionsarea.
Om en rivning avser en del av en sådan byggnad som enligt 
9 kap. 34 § 2 plan- och bygglagen bör bevaras, ska  byggsanktionsavgiften räknas upp med 300 procent.
Förordning (2022:910).
Markåtgärd
17 §
Byggsanktionsavgiften för att trots förbudet i 10 kap. 3  eller 3 a § plan- och bygglagen (2010:900) påbörja en sådan  markåtgärd som kräver lov enligt 9 kap. 11, 12 eller 13 §  plan- och bygglagen, eller en åtgärd som avser en del av en  sådan markåtgärd, innan byggnadsnämnden har gett ett  startbesked som omfattar åtgärden eller delen av denna, eller  innan den tidpunkt som byggnadsnämnden enligt 10 kap. 24 § 6  plan- och bygglagen i ett startbesked har angett att åtgärden  får påbörjas är
1. 0,025 prisbasbelopp med ett tillägg av 0,001 prisbasbelopp  per kvadratmeter av sanktionsarean för schaktning eller  fyllning inom en tomt,
2. 0,05 prisbasbelopp med ett tillägg av 0,002 prisbasbelopp  per kvadratmeter av sanktionsarean för schaktning eller  fyllning inom en allmän plats,
3. 0,025 prisbasbelopp med ett tillägg av 0,001 prisbasbelopp  per kvadratmeter av sanktionsarean för schaktning eller  fyllning i ett område utanför detaljplan,
4. 0,25 prisbasbelopp per träd för trädfällning,
5. 0,025 prisbasbelopp med ett tillägg av 0,0025 prisbasbelopp  per kvadratmeter av sanktionsarean för skogsplantering, och
6. 0,05 prisbasbelopp med ett tillägg av 0,002 prisbasbelopp  per kvadratmeter av sanktionsarean för markåtgärder som kan  försämra markens genomsläpplighet. Förordning (2022:910).
Slutbesked
Nybyggnad och tillbyggnad
18 §
Byggsanktionsavgiften för att trots förbudet i 10 kap.
4 § plan- och bygglagen (2010:900) ta en byggnad i bruk efter nybyggnad innan byggnadsnämnden har gett ett slutbesked är
1. för ett en- eller tvåbostadshus, 0,3 prisbasbelopp med ett tillägg av 0,001 prisbasbelopp per kvadratmeter av byggnadens sanktionsarea,
2. för en komplementbyggnad, ett komplementbostadshus eller en annan liten byggnad, 0,05 prisbasbelopp med ett tillägg av 0,001 prisbasbelopp per kvadratmeter av byggnadens sanktionsarea,
3. för ett flerbostadshus, en kontorsbyggnad, en handelsbyggnad eller en byggnad för kultur- eller idrottsevenemang, 0,6 prisbasbelopp med ett tillägg av 0,004 prisbasbelopp per kvadratmeter av byggnadens sanktionsarea, och
4. för en annan byggnad än de som avses i 1-3, 0,6 prisbasbelopp med ett tillägg av 0,002 prisbasbelopp per kvadratmeter av byggnadens sanktionsarea.
Om endast en del av en byggnad tas i bruk i strid med 10 kap.
4 § plan- och bygglagen, ska det som anges i första stycket om sanktionsarea i stället avse den area som tas i bruk.
Förordning (2014:471).
19 §
Byggsanktionsavgiften för att trots förbudet i 10 kap.
4 § plan- och bygglagen (2010:900) ta en byggnad i bruk efter tillbyggnad innan byggnadsnämnden har gett ett slutbesked är
1. för ett en- eller tvåbostadshus, 0,1 prisbasbelopp med ett tillägg av 0,001 prisbasbelopp per kvadratmeter av tillbyggnadens sanktionsarea,
2. för en komplementbyggnad, ett komplementsbostadshus eller en annan liten byggnad, 0,016 prisbasbelopp med ett tillägg av 0,001 prisbasbelopp per kvadratmeter av tillbyggnadens sanktionsarea,
3. för ett flerbostadshus, en kontorsbyggnad, en handelsbyggnad eller en byggnad för kultur- eller idrottsevenemang, 0,2 prisbasbelopp med ett tillägg av 0,004 prisbasbelopp per kvadratmeter av tillbyggnadens sanktionsarea, och
4. för en annan byggnad än de som avses i 1-3, 0,2 prisbasbelopp med ett tillägg av 0,002 prisbasbelopp per kvadratmeter av tillbyggnadens sanktionsarea.
Om endast en del av en byggnad tas i bruk i strid med 10 kap.
4 § plan- och bygglagen, ska det som anges i första stycket om sanktionsarea i stället avse den area som tas i bruk.
Förordning (2014:471).
Annan ändring av en byggnad än tillbyggnad
20 §
Byggsanktionsavgiften för att trots förbudet i 10 kap.
4 § plan- och bygglagen (2010:900) ta en byggnad i bruk efter en ändring som innebär ändrad användning innan byggnadsnämnden har gett ett slutbesked är
1. för ett en- eller tvåbostadshus, 0,025 prisbasbelopp med ett tillägg av 0,0006 prisbasbelopp per kvadratmeter av den sanktionsarea som ändringen avser,
2. för en komplementbyggnad, ett komplementbostadshus eller en annan liten byggnad, 0,0125 prisbasbelopp med ett tillägg av 0,0006 prisbasbelopp per kvadratmeter av den sanktionsarea som ändringen avser,
3. för ett flerbostadshus, en kontorsbyggnad, en handelsbyggnad eller en byggnad för kultur- eller idrottsevenemang, 0,05 prisbasbelopp med ett tilllägg av 0,0025 prisbasbelopp per kvadratmeter av den sanktionsarea som ändringen avser, och
4. för en annan byggnad än de som avses i 1-3, 0,05 prisbasbelopp med ett tillägg av 0,00125 prisbasbelopp per kvadratmeter av den sanktionsarea som ändringen avser.
Om endast en del av en byggnad tas i bruk i strid med 10 kap.
4 § plan- och bygglagen, ska det som anges i första stycket om sanktionsarea i stället avse den area som tas i bruk.
Förordning (2014:471).
21 §
Byggsanktionsavgiften för att trots förbudet i 10 kap.
4 § plan- och bygglagen (2010:900) ta en byggnad i bruk efter en sådan ändring som innebär att någon ytterligare bostad eller lokal för handel, hantverk eller industri inreds innan byggnadsnämnden har gett ett slutbesked är
1. för varje ytterligare bostad, 0,025 prisbasbelopp med ett tillägg av 0,001 prisbasbelopp per kvadratmeter av den sanktionsarea som ändringen avser, och
2. för varje ytterligare lokal, 0,05 prisbasbelopp med ett tillägg av 0,001 prisbasbelopp per kvadratmeter av den sanktionsarea som ändringen avser.
Om endast en del av en byggnad tas i bruk i strid med 10 kap.
4 § plan- och bygglagen, ska det som anges i första stycket om sanktionsarea i stället avse den area som tas i bruk.
Förordning (2013:308).
22 §
Byggsanktionsavgiften för att trots förbudet i 10 kap.
4 § plan- och bygglagen (2010:900) ta en byggnad i bruk efter en sådan ändring som berör de bärande delarna eller påverkar planlösningen innan byggnadsnämnden har gett ett slutbesked är
1. för ett en- eller tvåbostadshus, 0,025 prisbasbelopp med ett tillägg av 0,0006 prisbasbelopp per kvadratmeter av den sanktionsarea som berörs av ändringen,
2. för en komplementbyggnad, ett komplementbostadshus eller en annan liten byggnad, 0,0125 prisbasbelopp med ett tillägg av 0,0006 prisbasbelopp per kvadratmeter av den sanktionsarea som berörs av ändringen,
3. för ett flerbostadshus, en kontorsbyggnad, en handelsbyggnad eller en byggnad för kultur- eller idrottsevenemang, 0,05 prisbasbelopp med ett tilllägg av 0,0025 prisbasbelopp per kvadratmeter av den sanktionsarea som berörs av ändringen, och
4. för en annan byggnad än de som avses i 1-3, 0,05 prisbasbelopp med ett tillägg av 0,00125 prisbasbelopp per kvadratmeter av den sanktionsarea som berörs av ändringen.
Om endast en del av en byggnad tas i bruk i strid med 10 kap.4 § plan- och bygglagen, ska det som anges i första stycket om sanktionsarea i stället avse den area som tas i bruk. Förordning (2014:471).
Andra anläggningar än byggnader
23 §
Byggsanktionsavgiften för att trots förbudet i 10 kap. 
4 § plan- och bygglagen (2010:900) ta en annan anläggning än  en byggnad i bruk efter anläggande, flyttning eller ändring  innan byggnadsnämnden har gett ett slutbesked är
1. 0,3 prisbasbelopp när det gäller en anläggning för en  grundvattentäkt,
2. 1 prisbasbelopp när det gäller en linbaneanläggning,
3. 0,1 prisbasbelopp med ett tillägg av 0,001 prisbasbelopp  per kvadratmeter av berörd area när det gäller en nöjespark,  en djurpark, en idrottsplats, en skidbacke, en skidlift, en  campingplats, en skjutbana, en hamn för fritidsbåtar, ett  friluftsbad, en motorbana eller en golfbana,
4. 0,005 prisbasbelopp med ett tillägg av 0,001 prisbasbelopp  per kvadratmeter av berörd area när det gäller ett upplag, en  materialgård, en tunnel, ett bergrum, en parkeringsplats eller  en begravningsplats,
5. 1 prisbasbelopp när det gäller en fast cistern eller en  annan fast anläggning för farliga produkter eller varor,
6. 0,5 prisbasbelopp när det gäller en radio- eller telemast  eller ett torn,
7. 0,5 prisbasbelopp när det gäller ett vindkraftverk,
8. 0,1 prisbasbelopp med ett tillägg av 0,005 prisbasbelopp av  anläggningens area när det gäller en transformatorstation.
Om endast en del av en anläggning tas i bruk i strid med 
10 kap. 4 § plan-och bygglagen, ska det som anges i första  stycket om area i stället avse den area som tas i bruk.
Förordning (2021:786).
Vissa åtgärder i fråga om ett byggnadsverk som kräver lov eller anmälan
24 §
Byggsanktionsavgiften för att trots förbudet i 10 kap. 4 §
plan- och bygglagen (2010:900) ta ett byggnadsverk i bruk efter en sådan åtgärd som avses i 9 kap. 8 § första stycket 2 b plan- och bygglagen eller 6 kap. 5 § första stycket 4, 5, 6 eller 7 innan byggnadsnämnden har gett ett slutbesked är
1. 0,05 prisbasbelopp för installation eller väsentlig ändring av en hiss,
2. 0,02 prisbasbelopp för installation eller väsentlig ändring av en eldstad,
3. 0,01 prisbasbelopp med ett tillägg av 0,0005 prisbasbelopp per kvadratmeter av berörd byggnadsarea för installation eller väsentlig ändring av en rökkanal eller anordning för ventilation,
4. 0,01 prisbasbelopp med ett tillägg av 0,0005 prisbasbelopp per kvadratmeter av berörd byggnads- eller markarea för installation eller väsentlig ändring av en anläggning för vattenförsörjning eller avlopp,
5. 0,05 prisbasbelopp med ett tillägg av 0,0005 prisbasbelopp per kvadratmeter av berörd byggnadsarea för en sådan ändring som väsentligt påverkar brandskyddet,
6. 0,2 prisbasbelopp med ett tillägg av 0,0002 prisbasbelopp per kvadratmeter av berörd byggnadsarea för underhåll av ett sådant byggnadsverk med särskilt bevarandevärde som omfattas av skyddsbestämmelser som har beslutats med stöd av 4 kap. 16
§ eller 42 § andra stycket plan- och bygglagen eller motsvarande äldre föreskrifter, och
7. 0,05 prisbasbelopp med ett tillägg av 0,0002 prisbasbelopp per kvadratmeter av berörd byggnads- eller markarea för underhåll eller ändring av ett byggnadsverk eller bebyggelseområde i ett område som utgör en värdefull miljö.
Om åtgärden i första stycket 3-7 inte berör en byggnads-
eller markarea, är byggsanktionsavgiften
1. 0,01 prisbasbelopp för installation eller väsentlig ändring av en rökkanal eller anordning för ventilation,
2. 0,01 prisbasbelopp för installation eller väsentlig ändring av en anläggning för vattenförsörjning eller avlopp,
3. 0,05 prisbasbelopp för en sådan ändring som väsentligt påverkar brandskyddet,
4. 0,2 prisbasbelopp för underhåll av ett sådant byggnadsverk med särskilt bevarandevärde som omfattas av skyddsbestämmelser som har beslutats med stöd av 4 kap. 16 §
eller 42 § andra stycket plan- och bygglagen eller motsvarande äldre föreskrifter, och
5. 0,05 prisbasbelopp för underhåll eller ändring av ett byggnadsverk eller bebyggelseområde i ett område som utgör en värdefull miljö.
Om endast en del av ett byggnadsverk tas i bruk i strid med 10 kap. 4 § plan- och bygglagen, ska det som anges i första stycket om byggnads- eller markarea i stället avse den area som tas i bruk. Förordning (2014:1334).
Byggprodukter
25 §
Byggsanktionsavgiften för att underlåta att upprätta en  prestandadeklaration trots att det krävs enligt artikel 4.1 i  Europaparlamentets och rådets förordning (EU) nr 305/2011 av  den 9 mars 2011 om fastställande av harmoniserade villkor för  saluföring av byggprodukter och om upphävande av rådets  direktiv 89/106/EG eller för att tillhandahålla en produkt på  marknaden utan prestandadeklaration enligt artikel 7.1 i  samma förordning är 1 prisbasbelopp.
Byggsanktionsavgiften för en ekonomisk aktör som inte fullgör  sina skyldigheter enligt 4 kap. 11-11 e §§ är 1  prisbasbelopp.
Byggsanktionsavgiften för en ekonomisk aktör som inte fullgör  sina skyldigheter enligt artiklarna 11.1, 11.2, 11.8, 12.1, 
13.1, 13.2, 13.5, 13.7, 14.1-14.4 i Europaparlamentets och  rådets förordning (EU) nr 2016/424 av den 9 mars 2016 om  linbaneanläggningar och om upphävande av direktiv 2000/9/EG  är 1 prisbasbelopp. Förordning (2018:103).
Tidsbegränsade bygglov
26 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en nybyggnad 1 prisbasbelopp med  ett tillägg av 0,005 prisbasbelopp per kvadratmeter av  byggnadens sanktionsarea. Förordning (2022:910).
27 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en tillbyggnad 0,3 prisbasbelopp  med ett tillägg av 0,005 prisbasbelopp per kvadratmeter av  tillbyggnadens sanktionsarea. Förordning (2022:910).
28 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en ändring av en byggnad som  innebär ändrad användning 0,125 prisbasbelopp med ett tillägg  av 0,003 prisbasbelopp per kvadratmeter av den sanktionsarea  som ändringen avser. Förordning (2022:910).
29 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en ändring av en byggnad som  innebär att någon ytterligare bostad eller lokal för handel,  hantverk eller industri inreds 0,125 prisbasbelopp med ett  tillägg av 0,0025 prisbasbelopp per kvadratmeter av den  sanktionsarea som ändringen avser. Förordning (2022:910).
30 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en ändring av en byggnad som avser  byggnadens yttre utseende 0,125 prisbasbelopp med ett tillägg  av 0,0005 prisbasbelopp per kvadratmeter av den sanktionsarea  som ändringen avser.
Om en åtgärd enligt första stycket avser ett fönster eller en  dörr, är byggsanktionsavgiften 0,0625 prisbasbelopp per  fönster eller dörr som berörs.
Om en åtgärd enligt första stycket avser en balkong, altan  eller entré, är byggsanktionsavgiften 0,125 prisbasbelopp per  balkong, altan eller entré. Förordning (2022:910).
31 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en annan anläggning än en byggnad
1. 0,75 prisbasbelopp när det gäller en anläggning för en  grundvattentäkt,
2. 2,5 prisbasbelopp när det gäller en kabinbana,
3. 0,25 prisbasbelopp med ett tillägg av 0,0025 prisbasbelopp  per kvadratmeter av berörd area när det gäller en nöjespark,  en djurpark, en idrottsplats, en skidbacke med lift, en  campingplats, en skjutbana, en småbåtshamn, ett friluftsbad,  en motorbana eller en golfbana,
4. 0,125 prisbasbelopp med ett tillägg av 0,0025 prisbasbelopp  per kvadratmeter av berörd area när det gäller ett upplag, en  materialgård, en tunnel, ett bergrum, en parkeringsplats eller  en begravningsplats,
5. 2,5 prisbasbelopp när det gäller en fast cistern eller en  annan fast anläggning för farliga produkter eller varor,
6. 1,25 prisbasbelopp när det gäller en radio- eller telemast  eller ett torn,
7. 1,25 prisbasbelopp när det gäller ett vindkraftverk,
8. 0,0125 prisbasbelopp med ett tillägg av 0,005 prisbasbelopp  per löpmeter när det gäller en mur eller ett plank, och
9. 0,25 prisbasbelopp med ett tillägg av 0,0125 prisbasbelopp  av anläggningens area när det gäller en transformatorstation.
Förordning (2022:910).
32 §
Byggsanktionsavgiften för att trots kravet i 9 kap. 
33 b § plan- och bygglagen (2010:900) inte återställa en plats  eller ett byggnadsverk innan tiden för ett tidsbegränsat  bygglov har gått ut är för en skylt 0,05 prisbasbelopp med ett  tillägg av 0,0125 prisbasbelopp per kvadratmeter av skyltens  area, och för en ljusanordning 0,03 prisbasbelopp.
Förordning (2022:910).
10 kap. Bemyndiganden
Byggnadsverks utformning
1 §
Boverket får meddela de föreskrifter som behövs för tillämpningen av bestämmelserna om
1. utformning av byggnader i 2 kap. 6, 8 och 9 §§ plan- och bygglagen (2010:900),
2. utformningskrav avseende lämplighet i 3 kap. 1 §,
3. utformningskrav avseende tillgänglighet och användbarhet i 8 kap. 1 § 3 plan- och bygglagen samt 3 kap. 4 och 5 §§, och
4. uppfyllandet av utformningskraven i 8 kap. 2 § plan- och bygglagen (2010:900) och 3 kap. 6 §.
2 §
Boverket får meddela föreskrifter om vilka hinder mot tillgänglighet och användbarhet som enligt 8 kap. 2 § andra stycket plan- och bygglagen (2010:900) ska anses enkla att avhjälpa samt de övriga föreskrifter som behövs för tillämpningen av bestämmelserna om enkelt avhjälpta hinder och om undantag från sådana krav.
Byggnadsverks tekniska egenskaper
3 §
Boverket får meddela de föreskrifter som behövs för  tillämpningen av bestämmelserna om
1. egenskapskrav avseende bärförmåga, stadga och beständighet  i 3 kap. 7 §,
2. egenskapskrav avseende säkerhet i händelse av brand i 
3 kap. 8 §,
3. egenskapskrav avseende skydd med hänsyn till hygien, hälsa  och miljö i 3 kap. 9 §,
4. egenskapskrav avseende säkerhet vid användning i 3 kap. 
10 §,
5. särskilda säkerhetskrav avseende redan uppförda byggnader i 
3 kap. 11-12 a §§,
6. egenskapskrav avseende skydd mot buller i 3 kap. 13 §,
7. egenskapskrav avseende energihushållning och värmeisolering  i 3 kap. 14 och 15 §§,
8. egenskapskrav avseende lämplighet för det avsedda ändamålet  i 3 kap. 17 §,
9. egenskapskrav avseende tillgänglighet och användbarhet i 
8 kap. 4 § första stycket 8 plan- och bygglagen (2010:900) och 
3 kap. 18 och 19 §§,
10. egenskapskrav avseende hushållning med vatten i 3 kap. 
20 §,
11. egenskapskrav avseende hushållning med avfall i 8 kap. 4 §  första stycket 9 plan- och bygglagen,
12. egenskapskrav avseende bredbandsanslutning i 3 kap. 
20 a §,
13. egenskapskrav avseende laddning av elfordon i 3 kap. 20 b  och 20 c §§, och
14. genomförande av egenskapskraven vid senare tidpunkt i 
3 kap. 21 §. Förordning (2025:627).
3 a §
Boverket får meddela föreskrifter om i vilken  utsträckning som kraven ska anpassas och avsteg från kraven  ska göras enligt 3 kap. 28 §. Förordning (2015:934).
4 §
Boverket får meddela de föreskrifter som behövs för tillämpningen av bestämmelserna om uppfyllandet av egenskapskraven i 8 kap. 5 § plan- och bygglagen (2010:900)
och 3 kap. 22 §.
5 §
Boverkets rätt att meddela föreskrifter enligt 3 och 4 §§
gäller inte i fall som sägs i 6 och 7 §§ eller om någon annan myndighet har rätt att meddela sådana föreskrifter enligt annan författning.
Före det att Boverket meddelar föreskrifter med stöd av 3 eller 4 § ska verket höra andra berörda myndigheter i den omfattning som behövs.
6 §
Transportstyrelsen får efter att ha hört Boverket meddela de föreskrifter som behövs för tillämpningen av 3 kap. 7-10 och 13 §§ i fråga om järnvägar, tunnelbanor, spårvägar, vägar och gator samt de anordningar som hör till dessa.
Förordning (2014:225).
7 §
Har upphävts genom förordning (2013:308).
Undantag från utformnings- och egenskapskraven på byggnadsverk
8 §
Boverket får, utom i fall som sägs i 6 och 7 §§, efter att ha hört andra berörda myndigheter meddela de föreskrifter som behövs för tillämpningen av bestämmelserna om undantag från utformnings- och egenskapskraven på byggnadsverk i 8 kap. 6-8 §§ plan- och bygglagen (2010:900) och 3 kap. 23 § om inte någon annan myndighet enligt annan författning har rätt att meddela sådana föreskrifter.
Tomter, allmänna platser och andra områden
9 §
Boverket får i fråga om tomter, allmänna platser och områden för andra anläggningar än byggnader meddela de föreskrifter som behövs för tilllämpningen av 8 kap. 9 §
första stycket 2, 3, 5 och 6 samt 12 § första stycket plan-
och bygglagen (2010:900).
10 §
Boverket får meddela föreskrifter om vilka hinder mot tillgänglighet och användbarhet som enligt 8 kap. 12 § andra stycket plan- och bygglagen (2010:900) ska anses enkla att avhjälpa samt de övriga föreskrifter som behövs för tillämpningen av bestämmelserna om enkelt avhjälpta hinder och om undantag från sådana krav.
Underhåll
11 §
Boverket får meddela föreskrifter om sådana krav på underhåll som avses i 8 kap. 14 § tredje stycket plan- och bygglagen (2010:900).
Byggprodukter
12 §
Boverket får meddela föreskrifter om vad som krävs för att en byggprodukt enligt 8 kap. 19 § plan- och bygglagen
(2010:900) ska anses lämplig för att ingå i ett byggnadsverk. Förordning (2013:308).
13 §
Boverket får meddela föreskrifter om villkor för att på  marknaden släppa ut och tillhandahålla byggprodukter som  kommer i kontakt med dricksvatten. Förordning (2024:134).
14 §
Boverket får meddela ytterligare föreskrifter om typgodkännande och tillverkningskontroll.
Hissar, värmepannor och linbaneanläggningar
15 §
Boverket får meddela ytterligare föreskrifter om
1. vilka hissar som omfattas av 3 kap. 11 § 4 och 5 och vilka  åtgärder som ska vidtas,
2. vilka förändringar av en hiss som kan föranleda åtgärder  enligt 3 kap. 11 § 6,
3. sådana krav på hälsa och säkerhet samt tillgänglighet för  personer med nedsatt rörelse- eller orienteringsförmåga som  ska uppfyllas av permanent installerade hissar som betjänar  byggnadsverk och av säkerhetskomponenter som används i sådana  hissar, och
4. vilka hissar och säkerhetskomponenter som omfattas av  föreskrifterna enligt 3. Förordning (2023:533).
16 §
Boverket får meddela föreskrifter om
1. bestyrkande av överensstämmelse med gällande krav på  hissar med tillhörande säkerhetskomponenter och på  värmepannor eller anordningar till värmepannor, och
2. märkning av hissar med tillhörande säkerhetskomponenter.  Förordning (2016:773).
17 §
Boverket får meddela ytterligare föreskrifter om
1. innebörden av de krav på lämplighet samt tillgänglighet  och användbarhet som anges i 8 kap. 4 § första stycket 7 och 
8 plan- och bygglagen (2010:900) för linbaneanläggningar som  omfattas av Europaparlamentets och rådets förordning (EU) nr 
2016/424 av den 9 mars 2016 om linbaneanläggningar och om  upphävande av direktiv 2000/9/EG, och
2. innebörden av de krav på säkerhet som anges i 8 kap. 4 §  första stycket 4 plan- och bygglagen för linbaneanläggningar  som uppförts före den 3 maj 2004 och som omfattas av 8 kap. 
24 § samma lag. Förordning (2018:103).
Funktionskontroll av ventilationssystem
18 §
Boverket får meddela föreskrifter om
1. att vissa typer av ventilationssystem och system i vissa slag av byggnader ska vara helt eller delvis undantagna från bestämmelserna om funktionskontroll, och
2. intervaller för återkommande besiktning av ventilationssystem.
Kontroll av motordrivna anordningar i byggnadsverk
19 §
Boverket får meddela föreskrifter om
1. besiktning eller annan teknisk kontroll enligt 5 kap. 8 §,
2. kompetenskrav för att utföra besiktning eller annan  teknisk kontroll enligt 5 kap. 8 § och övriga krav i fråga om  rapportering och information för organ som utför sådan  besiktning eller kontroll, och
3. tillämpningen av 5 kap. 11 §.
Boverket får meddela ytterligare föreskrifter om vilka hissar  och säkerhetskomponenter som avses i 1 kap. 5 § 1.  Förordning (2016:773).
20 §
När Boverket bedömer om det behövs föreskrifter enligt 19 § och när verket meddelar sådana föreskrifter ska det utgå från kraven på skydd för säkerhet och hälsa. Vid utformningen av föreskrifterna ska Boverket också beakta anordningarnas konstruktion och utförande samt den tillsyn och kontroll av anordningarna som ändå bedrivs.
I föreskrifterna ska det närmare anges
1. vilka slag av brister som har omedelbar betydelse med hänsyn till kraven på skydd för säkerhet och hälsa,
2. vilka brister som i övrigt kan ha betydelse med hänsyn till kraven på skydd för säkerhet och hälsa.
Före det att Boverket meddelar föreskrifterna ska verket höra Arbetsmiljöverket och Elsäkerhetsverket i den omfattning som behövs.
Handläggningen av ärenden om lov, förhandsbesked eller anmälan
21 §
Boverket får meddela de föreskrifter som behövs för  tillämpningen av bestämmelserna om ärenden om lov,  förhandsbesked och anmälan i 9 kap. 21 § plan- och bygglagen 
(2010:900) och 6 kap. 8-9 §§ denna förordning.
Förordning (2021:786).
Kontrollplan
22 §
Boverket får meddela de föreskrifter som behövs om utformningen av en kontrollplan enligt 10 kap. 6-8 §§ plan-
och bygglagen (2010:900).
Funktionskontrollanter, certifierade byggprojekteringsföretag,  kontrollansvariga och sakkunniga
23 §
Boverket får meddela
1. de föreskrifter om funktionskontrollanter, certifierade  byggprojekteringsföretag, kontrollansvariga och sakkunniga som  behövs för tillämpningen av 7 kap. 2-4 §§, och
2. föreskrifter om vilka bostadshus som ska omfattas av 9 kap. 
32 b och 32 c §§ och 10 kap. 25 a § plan- och bygglagen 
(2010:900). Förordning (2022:1085).
Aktsamhet och ansvar vid bygg-, rivnings- och markåtgärder
24 §
Boverket får meddela
1. föreskrifter om vad som krävs för att uppfylla kravet på  aktsamhet vid bygg-, rivnings- och markåtgärder enligt 10 kap. 
2 a § plan- och bygglagen (2010:900), och
2. närmare föreskrifter om byggherrens ansvar enligt 10 kap. 
5 § plan- och bygglagen. Förordning (2024:944).
Tillsyn
25 §
Boverket får inom sitt vägledningsområde meddela föreskrifter om vilken information en tillsynsmyndighet enligt 8 kap. 9 § ska lämna samt hur och när informationen ska lämnas.
Språkkrav
26 §
Boverket får meddela föreskrifter om på vilket eller  vilka språk
1. prestandadeklarationer, bruksanvisningar och  säkerhetsföreskrifter enligt artiklarna 7.4, 11.6, 13.4 och 
14.2 i förordning (EU) nr 305/2011 ska tillhandahållas,
2. tillverkarna, importörerna och distributörerna ska förse  tillsynsmyndigheten med information och dokumentation enligt  artiklarna 11.8, 13.9 och 14.5 i förordning (EU) nr 
305/2011,
3. bruksanvisningar och annan information och dokumentation  avseende hissar och säkerhetskomponenter till hissar ska  tillhandahållas,
4. kontaktuppgifter till installatörer av hissar och till  tillverkare och importörer av säkerhetskomponenter till  hissar ska hållas tillgängliga,
5. en EU-försäkran om överensstämmelse avseende en hiss eller  en säkerhetskomponent till hissar ska tillhandahållas,
6. en EU-försäkran om överensstämmelse, bruksanvisningar och  säkerhetsföreskrifter enligt artiklarna 11.7, 13.4, 14.2, 
19.2 samt punkt 7.1.1 i bilaga II till förordning (EU) nr 
2016/424 ska tillhandahållas,
7. tillverkarna och importörerna ska förse  tillsynsmyndigheten med information och dokumentation enligt  artiklarna 11.9 och 13.9 i förordning (EU) nr 2016/424, och
8. kontaktuppgifter till tillverkare och importörer enligt  artiklarna 11.6 och 13.3 i förordning (EU) nr 2016/424 ska  hållas tillgängliga. Förordning (2018:103).
Ersättning för provningskostnader m.m.
27 §
Boverket får meddela föreskrifter om ersättning för
1. kostnader vid provtagning och undersökning av prov enligt 11 kap. 8 b § plan- och bygglagen (2010:900), och
2. produkter som ska kontrolleras enligt 11 kap. 8 c § samma lag. Förordning (2013:308).
Avgift vid tillsyn
28 §
Styrelsen för ackreditering och teknisk kontroll får meddela föreskrifter om de avgifter för övervakning och utvärdering av tekniska bedömningsorgan som avses i 11 kap.
66 § plan- och bygglagen (2010:900). Förordning (2013:308).
Standarder för utformning av detaljplaner och grundkartor
29 §
Boverket får, efter att ha gett Lantmäteriet tillfälle  att yttra sig, meddela ytterligare föreskrifter om standarder  för utformning av detaljplaner och planbeskrivningar enligt 
4 kap. plan- och bygglagen (2010:900) och undantag från kravet  i 2 kap. 5 a §. Förordning (2019:207).
30 §
Lantmäteriet får, efter att ha gett Boverket tillfälle  att yttra sig, meddela ytterligare föreskrifter om standarder  för utformning av grundkartor enligt 5 kap. 8 § plan- och  bygglagen (2010:900) och undantag från kravet i 2 kap. 5 b §.
Förordning (2019:207).
Standarder för utformning av översiktsplaner och regionplaner
31 §
Boverket får, efter att ha gett Lantmäteriet tillfälle  att yttra sig, meddela ytterligare föreskrifter om standarder  för utformning av översiktsplaner och regionplaner enligt 3  och 7 kap. plan- och bygglagen (2010:900) och undantag från  kravet i 2 kap. 5 c §. Förordning (2023:50).
Övergångsbestämmelser
2011:338
1. Denna förordning träder i kraft den 2 maj 2011.
2. Genom förordningen upphävs
a) plan- och byggförordningen (1987:383),
b) förordningen (1991:1273) om funktionskontroll av ventilationssystem,
c) förordningen (1994:1215) om tekniska egenskapskrav på byggnadsverk, m.m.,
d) förordningen (1999:371) om kontroll av hissar och vissa andra motordrivna anordningar i byggnadsverk.
3. Äldre föreskrifter gäller fortfarande för mål och ärenden som har påbörjats före den 2 maj 2011 och mål och ärenden som avser överklagande av beslut i ett sådant mål eller ärende till dess målet eller ärendet är slutligt avgjort.
4. Det särskilda säkerhetskravet på en korgdörr eller ett annat lämpligt skydd i 3 kap. 11 § 4 a behöver inte uppfyllas före den 31 december 2012, om hissen är försedd med en skylt som varnar för risken att klämmas av föremål som fastnar i schaktväggen.
2013:308
1. Denna förordning träder i kraft den 1 juli 2013.
2. Genom förordningen upphävs förordningen (2012:976) om harmoniserade villkor för saluföring av byggprodukter.
3. Äldre föreskrifter gäller fortfarande för överträdelser som har ägt rum före den 1 juli 2013. De nya föreskrifterna ska dock tillämpas om de leder till lindrigare påföljd.
4. De nya föreskrifterna tillämpas även för ansökningar om att utses till tekniskt bedömningsorgan som inkommit före ikraftträdandet.
2014:471
1. Denna förordning träder i kraft den 2 juli 2014.
2. Äldre föreskrifter gäller fortfarande för överträdelser som har ägt rum före den 2 juli 2014. De nya föreskrifterna ska dock tillämpas om de leder till lindrigare påföljd.
2015:837
1. Denna förordning träder i kraft den 1 juli 2016 i fråga om 6 kap. 7 § och i övrigt den 1 januari 2016.
2. För anmälningar som har kommit in till byggnadsnämnden före den 1 juli 2016 gäller 6 kap. 7 § i den äldre lydelsen.
3. För åtgärder som har påbörjats före den 1 januari 2016 gäller 6 kap. 5 och 6 §§ och 9 kap. 6-10 §§ i den äldre lydelsen.
2016:141
1. Denna förordning träder i kraft den 20 april 2016.
2. Vid prövning av frågor om att utse och anmäla organ för  bedömning av överensstämmelse enligt 7-9 §§ lagen (2011:791)  om ackreditering och teknisk kontroll, får Styrelsen för  ackreditering och teknisk kontroll ta hänsyn till  bestämmelserna i 1 kap. 7 a § och 4 kap. 11-11 f §§ före  förordningens ikraftträdande.
3. Äldre föreskrifter gäller för hissar och  säkerhetskomponenter till hissar som släpps ut på marknaden  före den 20 april 2016.
2017:102
1. Denna förordning träder i kraft den 1 juli 2017.
2. Bestämmelsen i 1 kap. 7 b § ska inte tillämpas på åtgärder  som har påbörjats före den 1 juli 2017.
2017:978
1. Denna förordning träder i kraft den 1 januari 2018.
2. Äldre föreskrifter gäller fortfarande för mål och ärenden  om planer som har påbörjats före ikraftträdandet.
2018:103
1. Denna förordning träder i kraft den 21 april 2018.
2. Äldre föreskrifter gäller fortfarande för delsystem och  säkerhetskomponenter till linbaneanläggningar som har släppts  ut på marknaden före den 21 april 2018 och för  linbaneanläggningar som har installerats före den 21 april 
2018.
2019:207
1. Denna förordning träder i kraft den 1 juli 2019.
2. Bestämmelserna i 2 kap. 5 a och 5 b §§ tillämpas första  gången på detaljplaner, planbeskrivningar och grundkartor som  har påbörjats efter den 31 december 2021.
2020:274
Denna förordning träder i kraft den 1 januari 2025 i fråga om 
3 kap. 15 och 20 c §§ och i övrigt den 25 maj 2020.
2021:786
1. Denna förordning träder i kraft den 2 augusti 2021.
2. Äldre bestämmelser, förutom 2 kap. 3 a §, gäller  fortfarande för ärenden om detaljplaner och  områdesbestämmelser som har påbörjats före ikraftträdandet  samt för mål och ärenden som avser överklagande och  överprövning av sådana planer och bestämmelser till dess målet  eller ärendet är slutligt avgjort.
3. Äldre bestämmelser, förutom 2 kap. 4 b-4 d §§, gäller  fortfarande för ärenden om bygglov eller förhandsbesked där  ansökan har kommit in till byggnadsnämnden före  ikraftträdandet samt för mål och ärenden som avser  överklagande och överprövning av sådana mål och ärenden till  dess målet eller ärendet är slutligt avgjort.
4. Äldre bestämmelser gäller fortfarande för överträdelser som  har ägt rum före ikraftträdandet. De nya bestämmelserna ska  dock tillämpas om de leder till en lindrigare påföljd.
2022:910
Denna förordning träder i kraft den 1 januari 2023 i fråga om 
9 kap. 26-32 §§ och i övrigt den 1 augusti 2022.
2023:50
1. Denna förordning träder i kraft den 1 april 2023.
2. Bestämmelserna i 2 kap. 5 c § tillämpas första gången på  översiktsplaner och regionplaner som har påbörjats efter  den 31 december 2026.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.