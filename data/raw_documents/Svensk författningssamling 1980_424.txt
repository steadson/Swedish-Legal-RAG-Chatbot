Title: Lag (1980:424) om åtgärder mot förorening från fartyg
SFS Number: Svensk författningssamling 1980:424
URL: https://www.riksdagen.se/sv/dokument-och-lagar/dokument/svensk-forfattningssamling/lag-1980424-om-atgarder-mot-fororening-fran_sfs-1980-424/
Source Link: http://rkrattsbaser.gov.se/sfst?bet=1980:424
Amendment Register Link: http://rkrattsbaser.gov.se/sfsr?bet=1980:424
Ministry/Authority: Landsbygds- och infrastrukturdepartementet RSIB TM
Issued: 1980-06-05
Metadata: {"Utfärdad": "1980-06-05", "Ändrad": "t.o.m. SFS 2023:171"}

==================================================

Lag (1980:424) om åtgärder mot förorening från fartyg
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1980:424
Departement/myndighet
:   
Landsbygds- och infrastrukturdepartementet RSIB TM
Utfärdad
:   
1980-06-05
Ändrad
:   
t.o.m. SFS 2023:171
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Förbud mot förorening från fartyg
3 kap. Mottagning av avfall från fartyg
4 kap. Fartygs konstruktion, m. m.
5 kap. Dagböcker m. m.
6 kap. Tillsyn
7 kap. Särskilda åtgärder mot förorening
8 kap. Vattenföroreningsavgift
9 kap. Överklagande m.m.
10 kap. Ansvar m. m.
11 kap. Förundersökningen
Övergångsbestämmelser
1 kap. Inledande bestämmelser
1 §
I denna lag finns bestämmelser om förbud mot förorening från fartyg, mottagning av skadliga ämnen från fartyg, fartygs konstruktion, tillsyn och andra åtgärder för att förebygga eller begränsa förorening från fartyg samt om förundersökning vid brott mot bestämmelser i denna lag eller mot föreskrifter som har meddelats med stöd av lagen.
Bestämmelser om rederiers och fartygs säkerhetsorganisation, vilka även avser att skydda miljön, finns i fartygssäkerhetslagen (2003:364).
Lag (2003:366)
.
2 §
I lagen används beteckningar som har följande betydelse.
Beteckning              Betydelse
Östersjöområdet         Allt vattenområde i den egentliga
Östersjön med Bottniska viken, Finska
viken och inloppet till Östersjön upp
till latitudparallellen genom Skagen i
Skagerack vid 57° 44,8' nord
Fartyg	                Fartyg, svävare, undervattensfartyg,
fasta eller flytande plattformar samt
andra flytande anordningar som används
till sjöss
Skadligt ämne	        Olja och andra ämnen som, om de kommer
ut i havet, i något annat vattenområde
eller i luften, kan innebära risker för
människors hälsa, vara skadliga för den
marina faunan eller floran, skada
skönhets- eller rekreationsvärden eller
störa annat rättmätigt utnyttjande av
havet eller andra vattenområden
Utsläpp	                Varje utsläpp i havet, i andra
vattenområden eller i luften, såsom
utströmning, kvittblivning, spill,
läckage, utpumpning, utspridning eller
uttömning
Sådant avfall från fartyg som avses i denna lag eller i  föreskrifter som har meddelats i anslutning till lagen utgör  avfall också enligt 15 kap. 1 § miljöbalken.
Lag (2023:171)
.
3 §
Regeringen eller den myndighet som regeringen utser meddelar föreskrifter om vad som vid tillämpningen av lagen förstås med olja, andra skadliga flytande kemikalier som transporteras i bulk än olja, skadliga ämnen i övrigt samt oljetankfartyg.
4 §
Lagen skall inte tillämpas på andra utländska statsfartyg än sådana som används i affärsdrift.
På svenska statsfartyg som inte används i affärsdrift är lagen tillämplig endast i den mån regeringen föreskrifter det.
Lag (2001:1294)
.
5 §
Föreskrifter som meddelas med stöd av denna lag får inte strida mot sådana bestämmelser i internationella överenskommelser som är bindande för Sverige. Detsamma gäller undantag som i enskilda fall meddelas från bestämmelser i denna lag eller från föreskrifter som har meddelats med stöd av denna lag.
Vid tillämpningen av lagen skall sådana begränsningar som följer av allmänt erkända folkrättsliga grundsatser beaktas.
Lag (2001:1294)
.
6 §
Vad som sägs i denna lag om redare skall även gälla den som i redarens ställe utövar ett avgörande inflytande över fartygets drift.
Lag (2001:1294)
.
2 kap. Förbud mot förorening från fartyg
1 §
Bestämmelserna i detta kapitel gäller sådana utsläpp av skadliga ämnen från fartyg som härrör från eller i övrigt står i samband med fartygens drift. Bestämmelserna gäller dock inte i fråga om sådana utsläpp av skadliga ämnen som är en omedelbar följd av utforskning, utvinning och därmed förenad, ej landbaserad hantering av havsbottnens mineraltillgångar.
2 §
Inom Sveriges sjöterritorium och ekonomiska zon samt Östersjöområdet utanför dessa vattenområden får olja inte släppas ut från fartyg.
I fråga om andra vattenområden får regeringen eller den myndighet som regeringen utser meddela föreskrifter om förbud mot utsläpp av olja.
Regeringen eller den myndighet som regeringen utser får föreskriva eller i enskilda fall medge undantag från första stycket. När undantag meddelas får särskilda villkor föreskrivas.
Lag (2001:1294)
.
3 §
Regeringen eller den myndighet som regeringen utser meddelar föreskrifter om förbud mot utsläpp från fartyg av andra skadliga ämnen än olja.
4 §
Om, till följd av olyckshändelse, från fartyg släpps ut skadliga ämnen, beträffande vilka gäller förbud mot utsläpp, skall utsläppet begränsas så långt det är möjligt.
3 kap. Mottagning av avfall från fartyg
1 §
Anordningar för mottagning och behandling av oljehaltigt barlast- eller tankspolvatten skall finnas på de platser där olja lastas eller oljetankfartyg repareras. Den som lastar ut olja eller driver reparationsverksamhet svarar för att det finns behövliga mottagnings- och behandlingsanordningar.
Regeringen eller den myndighet som regeringen utser får föreskriva att mottagnings- och behandlingsanordningar för oljehaltigt barlast- eller tankspolvatten skall finnas även på andra platser. Regeringen eller den myndighet som regeringen utser får även föreskriva vem som skall svara för anordningarna.
Regeringen eller den myndighet som regeringen utser får föreskriva eller i enskilda fall medge undantag från första stycket. När undantag meddelas får särskilda villkor föreskrivas.
Lag (2001:1294)
.
2 §
Anordningar för mottagning av barlastvatten eller tankspolvätska som innehåller lastrester av andra skadliga flytande kemikalier än olja skall finnas på de platser som regeringen eller den myndighet som regeringen utser föreskriver. Regeringen eller den myndighet som regeringen utser får även föreskriva vem som skall svara för anordningarna.
Lag (2000:847)
.
3 §
Anordningar för mottagning av annat avfall som innehåller skadliga ämnen än sådant som avses i 1 och 2 §§ skall finnas på de platser som regeringen eller den myndighet som regeringen utser föreskriver. Regeringen eller den myndighet som regeringen utser får även föreskriva vem som skall svara för anordningarna.
Lag (2000:847)
.
4 §
Regeringen eller den myndighet som regeringen bestämmer  får meddela föreskrifter om skyldighet för den som ansvarar  för en anordning för mottagning av avfall från fartyg att ta  ut avgifter för mottagandet.
Avgifternas storlek ska grundas på kostnaderna för  mottagandet.
Lag (2023:171)
.
5 §
Har upphävts genom
lag (2023:171)
.
6 §
Den som avser att avlämna oljehaltigt barlast- eller tankspolvatten till en mottagningsanordning som avses i 1 § skall lämna uppgifter om lösningsmedel eller andra ämnen i vattnet som har betydelse för behandlingen.
Ett fartyg får inte lastas eller repareras hos den som svarar för att det finns behövlig mottagnings- och behandlingsanordning som avses i 1 §
första stycket, om han underlåter att omhänderta oljehaltigt barlast-
eller tankspolvatten från fartyget. För de fall som avses i 1 § andra stycket meddelar regeringen eller den myndighet som regeringen utser motsvarande föreskrifter om förbud mot lastning, reparation eller annan verksamhet.
I fråga om mottagning av barlastvatten eller tankspolvätska som innehåller lastrester av andra skadliga flytande kemikalier än olja meddelar regeringen eller den myndighet som regeringen utser föreskrifter i de hänseenden som avses i första och andra styckena.
7 §
Den som svarar för sådana mottagningsanordningar som avses  i 1-3 §§ ska se till att anordningarna
1. är placerade och utformade och drivs så att behoven att  lämna avfall tillgodoses hos de fartyg som normalt anlöper den  hamn där anordningarna finns och att fartygen inte orsakas  onödiga förseningar, och
2. möjliggör hantering av avfall från fartyg på ett  miljömässigt hållbart sätt.
Lag (2023:171)
.
7 a §
Befälhavaren skall vidta de åtgärder ombord på fartyget som krävs för att avfall skall kunna lämnas utan onödig försening. I den mån sådana åtgärder omfattar fartygets maskineri med tillhörande anordningar åligger denna skyldighet maskinchefen.
Lag (2002:874)
.
7 b §
Den som uppsåtligen eller av oaktsamhet i strid med 7 eller 7 a § orsakar en onödig försening i samband med avlämning eller mottagning av avfall från fartyg skall ersätta den skada som förseningen orsakar den som tar emot eller lämnar avfallet.
Ersättningen får sättas ned efter vad som är skäligt med hänsyn till beskaffenheten av det fel eller den försummelse som orsakat skadan, skadans storlek och omständigheterna i övrigt.
I fråga om redares ansvar för skada som befälhavare eller besättningsmedlem orsakar genom fel eller försummelse i tjänsten och om redares rätt till återkrav finns bestämmelser i 7 kap. 1 § sjölagen (1994:1009). Om skadan har vållats av en arbetstagare i tjänsten gäller 4 kap. 1 § skadeståndslagen
(1972:207).
Lag (2002:874)
.
8 §
Regeringen eller den myndighet som regeringen bestämmer  får meddela föreskrifter om skyldighet för den eller de som är  ansvariga i varje särskilt fall att
1. från fartyg lämna avfall som innehåller olja eller andra  skadliga ämnen till en mottagningsanordning,
2. i förväg anmäla avlämning av avfall från fartyg till en  mottagningsanordning, utom i de avseenden som anges i 6 §, och  att spara anmälningarna ombord,
3. vidta åtgärder i samband med mottagningen och hanteringen  av avfall som innehåller skadliga ämnen från fartyg,
4. upprätta och inneha en godkänd plan för mottagning och  hantering av avfall från fartyg (avfallshanteringsplan),  informera om innehållet i planen och rapportera uppgifter från  planen,
5. lämna kvitto på mottaget avfall, spara kvittona ombord och  vidarebefordra uppgifter från kvittona, och
6. lämna uppgifter om verksamhet på sådana platser som avses i 
1 § första stycket eller som omfattas av föreskrifter som har  meddelats med stöd av 1-3 §§.
Regeringen eller den myndighet som regeringen bestämmer får  också meddela föreskrifter om vad som krävs för att en  avfallshanteringsplan ska godkännas och om förfarandet för  prövningen.
Lag (2023:171)
.
9 §
Kommunen prövar frågor om att godkänna  avfallshanteringsplaner när det gäller verksamhet på sådana  platser som avses i 1 § första stycket eller som omfattas av  föreskrifter som har meddelats med stöd av 1-3 §§ under  förutsättning
1. att verksamheten är avsedd i huvudsak för fritidsbåtar, och
2. att kommunen enligt miljöbalken eller enligt föreskrifter  som har meddelats med stöd av den lagen ska utöva tillsyn över  verksamheten.
Regeringen kan med stöd av 8 kap. 7 § regeringsformen meddela  föreskrifter om vilken myndighet som prövar frågor om att  godkänna avfallshanteringsplaner som inte omfattas av första  stycket.
Lag (2023:171)
.
10 §
Har upphävts genom
lag (2023:171)
.
11 §
Har upphävts genom
lag (2023:171)
.
4 kap. Fartygs konstruktion, m. m.
1 §
Regeringen eller den myndighet som regeringen utser meddelar föreskrifter om fartygs konstruktion, utrustning och drift för att förebygga eller begränsa förorening samt om certifikat som visar att sådana föreskrifter är uppfyllda.
Lag (1996:527)
.
2 §
Regeringen eller den myndighet som regeringen utser får föreskriva att fartyg inte får användas till sjöfart eller, såvitt avser utländska fartyg,
till sjöfart inom Sveriges sjöterritorium eller ekonomiska zon, om de inte
1. har certifikat, som avses i 1 §, eller motsvarande handlingar som har utfärdats av behöriga utländska myndigheter,
2. är så underhållna att de i fråga om konstruktion och utrustning uppfyller föreskrifter som har meddelats med stöd av 1 §,
3. drivs i enlighet med föreskrifter som har meddelats med stöd av 1 §.
Lag (1992:1143)
.
3 §
Regeringen eller den myndighet som regeringen utser meddelar föreskrifter om hur skadliga ämnen som transporteras till sjöss i förpackad form eller i fraktcontainrar eller på liknande sätt skall hanteras för att förorening skall förebyggas eller begränsas.
Lag (1996:527)
.
5 kap. Dagböcker m. m.
1 §
Regeringen eller den myndighet som regeringen utser meddelar föreskrifter om dagböcker och andra handlingar rörande hanteringen av skadliga ämnen ombord på fartyg.
2 §
Handlingar som avses i 1 § ska i fråga om svenska fartyg på begäran hållas tillgängliga för Polismyndigheten, Kustbevakningen, den tillsynsmyndighet som avses i 6 kap. 5 §
eller annan myndighet som regeringen utser. Detsamma gäller i fråga om motsvarande handlingar på utländska fartyg, som befinner sig inom Sveriges sjöterritorium, i den mån regeringen föreskriver detta.
Inom en främmande stats sjöterritorium är befälhavare på svenska fartyg skyldiga att låta behöriga utländska myndigheter ta del av sådana handlingar som avses i 1 §.
Lag (2014:722)
.
6 kap. Tillsyn
Besiktning
1 §
Svenska fartyg, som omfattas av föreskrifter enligt 4 kap. 1 § om konstruktion, utrustning eller drift, skall besiktas innan de sätts i trafik och därefter genomgå regelbundna besiktningar.
Vid besiktningarna skall fastställas om fartygen uppfyller de föreskrifter som har meddelats med stöd av 4 kap. 1 § i fråga om konstruktion, utrustning och drift.
Inspektion
2 §
Fartyg skall inspekteras när den tillsynsmyndighet som avses i 5 § anser att det behövs.
Ett utländskt fartyg som är under genomfart av Sveriges territorialhav får inspekteras endast om det finns grundad anledning att anta att ett förbjudet utsläpp har skett från fartyget inom Sveriges sjöterritorium.
Om utsläpp har skett från ett utländskt fartyg i Sveriges ekonomiska zon, gäller i fråga om rätt att inspektera vad som föreskrivs i 2 a och 2 b §§.
Lag (2001:1294)
.
2 a §
Ett utländskt fartyg, som befinner sig i Sveriges territorialhav eller ekonomiska zon, får med anledning av ett utsläpp i den ekonomiska zonen inspekteras endast
1. om det är klarlagt att det har skett ett förbjudet utsläpp från fartyget, och
2. detta utsläpp har medfört eller kan medföra betydande skador på den svenska kusten eller därmed sammanhängande intressen eller på tillgångar inom Sveriges sjöterritorium eller i Sveriges ekonomiska zon.
Trots bestämmelserna i första stycket får ett utländskt fartyg som befinner sig i Sveriges territorialhav eller ekonomiska zon inspekteras, om det finns grundad anledning att anta att det har skett ett förbjudet utsläpp från fartyget i den ekonomiska zonen och
1. utsläppet har medfört eller kan medföra betydande förorening av den marina miljön, och
2. fartygets befälhavare har vägrat att lämna uppgifter om fartygets identitet och registreringshamn, senaste och nästa anlöpningshamn eller annan relevant information som har begärts, eller har lämnat uppgifter som uppenbarligen inte överensstämmer med verkliga förhållanden, och
3. inspektionen är påkallad av omständigheterna i övrigt.
Lag (2001:1294)
.
2 b §
Ett utländskt fartyg som befinner sig utanför Sveriges sjöterritorium får, utöver vad som anges i 2 och 2 a §§, inspekteras om de förutsättningar som anges i 2 eller 2 a §
föreligger och fartyget har blivit föremål för omedelbart förföljande. Rätten till omedelbart förföljande upphör när fartyget kommer in på en annan stats territorialhav.
Lag (2001:1294)
.
3 §
Vid en inspektion ska det kontrolleras att fartyget och dess utrustning är i det skick och att driftförhållandena är sådana som behövs för att förebygga förorening. Vid en inspektion får det även kontrolleras om det har skett en misstänkt överträdelse av bestämmelser i denna lag eller i föreskrifter som har meddelats med stöd av lagen. Inspektionen får vidare gälla kontroll av efterlevnaden av sådana bestämmelser som har meddelats med stöd av 3 kap. 8 § 1.
I fråga om utländska fartyg som har certifikat som avses i 4 kap. 1 § eller motsvarande handlingar som har utfärdats av behöriga utländska myndigheter ska inspektionen begränsas till granskning av dessa handlingar och av handlingar som avses i 5 kap. 1 § samt till kontroll av det system som används för att hindra påväxt på fartygets skrov, såvida
1. det inte finns grundad anledning att anta att fartyget eller dess utrustning eller driftförhållanden i väsentliga avseenden avviker från uppgifterna i certifikaten eller handlingarna, eller
2. innehållet i certifikaten eller handlingarna inte är tillräckligt för att bekräfta en misstänkt överträdelse av bestämmelser i denna lag eller i föreskrifter som har meddelats med stöd av denna lag eller i internationella överenskommelser som är bindande för Sverige.
Regeringen eller den myndighet som regeringen bestämmer får meddela föreskrifter om undantag från den begränsning som anges i andra stycket under förutsättning att det följer av Europaparlamentets och rådets direktiv 2009/16/EG av den 23 april 2009 om hamnstatskontroll eller av Paris Memorandum of Understanding on Port State Control.
Lag (2010:1359)
.
Föreskrifter om tillsynen
4 §
Regeringen eller den myndighet som regeringen bestämmer  får meddela ytterligare föreskrifter om tillsyn över att denna  lag och föreskrifter som har meddelats med stöd av lagen  följs.
Lag (2023:171)
.
Tillsynsmyndighet
5 §
Regeringen kan med stöd av 8 kap. 7 § regeringsformen  meddela föreskrifter om vilken myndighet som utövar tillsyn  enligt denna lag och enligt föreskrifter som har meddelats med  stöd av lagen, i andra fall än de som omfattas av 5 a §.
Tillsynsmyndigheten får uppdra åt sakkunniga att verkställa  tillsynsförrättningar utanför Sverige.
Lag (2023:171)
.
5 a §
Kommunen utövar tillsyn över att 3 kap. och föreskrifter  som har meddelats med stöd av de bestämmelserna följs av de  verksamheter som avses i 3 kap. 9 § första stycket.
Lag (2023:171)
.
Förelägganden
5 b §
Tillsynsmyndigheterna får besluta de förelägganden som  behövs
1. för tillsynen enligt 3 kap., och
2. för att de som omfattas av tillsynen ska fullgöra sina  skyldigheter enligt 3 kap. och enligt föreskrifter som har  meddelats med stöd av 3 kap.
Ett föreläggande får förenas med vite.
Lag (2023:171)
.
Giltighet av vissa certifikat m.m.
6 §
Har en sådan organisation som anges i 1 kap. 5 §
fartygssäkerhetslagen (2003:364) företagit undersökning av fartyg och utrustning eller utfärdat certifikat efter en sådan undersökning, har undersökningen eller certifikatet samma giltighet som en undersökning verkställd av eller ett certifikat utfärdat av en svensk myndighet.
Lag (2003:366)
.
Tillsynsförrättningar
7 §
Den som verkställer en tillsynsförrättning som gäller ett fartyg eller biträder vid en sådan förrättning skall få tillträde till fartyget för att göra nödvändiga undersökningar och ta del av de handlingar i fråga om fartyget som finns ombord.
Lag (2001:1294)
.
7 a §
Polismyndigheten skall lämna den handräckning som behövs för tillsyn enligt denna lag.
Lag (2001:1294)
.
8 §
Regeringen eller den myndighet som regeringen bestämmer  får meddela föreskrifter om avgifter till staten för
1. tillsyn,
2. provning och granskning av material och utrustning till  fartyg, och
3. ärendehandläggning enligt denna lag och enligt föreskrifter  som har meddelats med stöd av lagen.
En kommun får meddela föreskrifter om avgifter till kommunen  för tillsyn enligt 5 a § och för godkännande enligt 3 kap. 9 §  av planer för mottagning och hantering av avfall från fartyg.
Lag (2023:171)
.
9 §
Fartygets redare och ägare ansvarar för att fartyget undergår sådan tillsyn som avses i 1 §.
10 §
Den som har tagit befattning med tillsyn enligt denna lag får inte obehörigen röja eller utnyttja vad han eller hon i sin tjänst har fått veta om enskildas affärs- eller driftförhållanden eller förhållanden av betydelse för rikets säkerhet.
I det allmännas verksamhet tillämpas i stället bestämmelserna i offentlighets- och sekretesslagen (2009:400).
Lag (2009:426)
.
Anmälan om brott m.m.
11 §
Om den tillsynsmyndighet som avses i 5 eller 5 a § har anledning att anta att det har begåtts ett brott som avses i denna lag ska myndigheten skyndsamt anmäla detta till Polismyndigheten eller åklagare. Gäller misstanken ett förbjudet utsläpp ska också Kustbevakningen underrättas.
Om det har inletts en förundersökning om brott som avses i denna lag ska tillsynsmyndigheten på begäran bistå Polismyndigheten, Kustbevakningen och åklagare vid undersökningen.
Lag (2014:722)
.
Sanktionsavgift
11 a §
Den som underlåter att följa föreskrifter som har  meddelats med stöd av 3 kap. 8 § första stycket ska påföras  sanktionsavgift av tillsynsmyndigheten om underlåtenheten  avser att
1. upprätta och inneha en godkänd avfallshanteringsplan,
2. anmäla det avfall som ska lämnas i en mottagningsanordning,
3. lämna avfall från fartyget i en mottagningsanordning,
4. lämna kvitto på mottaget avfall,
5. vidarebefordra uppgifter från kvittona, eller
6. spara förhandsanmälan eller avfallsavlämningskvitton  ombord.
Motsvarande gäller den som underlåter att se till att det i  enlighet med 3 kap. 1-3 och 7 §§ eller enligt föreskrifter som  har meddelats med stöd av 3 kap. 1-3 §§ eller i anslutning  till 3 kap. 7 § finns anordningar för mottagande av avfall  från fartyg.
Lag (2023:171)
.
11 b §
Regeringen får meddela föreskrifter om  sanktionsavgiftens storlek och om vem som ska påföras  sanktionsavgiften.
Avgiften ska uppgå till minst 1 000 kronor och högst 
500 000 kronor. När regeringen meddelar föreskrifter om  avgiftens storlek ska hänsyn tas till överträdelsens allvar  och betydelsen av den bestämmelse som överträdelsen avser.
Lag (2023:171)
.
11 c §
En sanktionsavgift får inte påföras för en överträdelse  som omfattas av ett föreläggande som har förenats med vite, om  det har gjorts en ansökan om utdömande av vitet.
Lag (2023:171)
.
11 d §
Tillsynsmyndigheten får helt eller delvis avstå från  att påföra sanktionsavgiften om överträdelsen är ringa eller  ursäktlig eller om det annars med hänsyn till omständigheterna  framstår som oskäligt att ta ut avgiften.
Lag (2023:171)
.
11 e §
En sanktionsavgift får beslutas endast om den som är  påtänkt att påföras avgiften har getts tillfälle att yttra sig  inom två år från det att överträdelsen ägde rum.
Ett beslut om sanktionsavgift ska delges.
Lag (2023:171)
.
11 f §
En sanktionsavgift ska betalas till den myndighet som  regeringen bestämmer inom 30 dagar efter det att ett beslut om  avgiften har fått laga kraft eller inom den längre tid som  anges i beslutet.
Sanktionsavgiften tillfaller staten.
Lag (2023:171)
.
11 g §
Om sanktionsavgiften inte har betalats inom den tid som  följer av 11 f §, ska den obetalda avgiften lämnas för  indrivning enligt lagen (1993:891) om indrivning av statliga  fordringar m.m.
Lag (2023:171)
.
11 h §
En sanktionsavgift faller bort om beslutet om avgiften  inte har verkställts inom fem år från det att beslutet fick  laga kraft.
Lag (2023:171)
.
7 kap. Särskilda åtgärder mot förorening
Förbud mot trafik m.m.
1 §
Regeringen eller den myndighet som regeringen utser får föreskriva sådana begränsningar av eller förbud mot trafik i farvatten inom Sveriges sjöterritorium och ekonomiska zon som behövs för att förebygga förorening.
Lag (1996:527)
.
2 §
Regeringen eller den myndighet som regeringen utser meddelar sådana föreskrifter om läktring av skadliga ämnen inom Sveriges sjöterritorium och ekonomiska zon som behövs för att förebygga förorening. Föreskrifterna får avse förbud mot läktring inom vissa områden.
Lag (1996:527)
.
Rapportering
3 §
Regeringen eller den myndighet som regeringen utser meddelar föreskrifter om skyldighet
1. att rapportera utsläpp av skadliga ämnen och händelser som innebär risk för förorening,
2. att lämna sådana uppgifter om fartyg och fartygs last som behövs för att förebygga eller bekämpa utsläpp av skadliga ämnen.
Lag (1996:527)
.
Förbud och förelägganden beträffande fartyg
4 §
Om ett fartyg har väsentliga brister i fråga om konstruktion, utrustning eller drift i de hänseenden som avses i 4 kap. 1 § eller om föreskrifter som har meddelats med stöd av 1 § detta kapitel överträds, får Transportstyrelsen eller annan myndighet som regeringen utser meddela
1. förbud mot fartygets avgång eller vidare resa,
2. förbud mot att använda viss utrustning,
3. föreläggande att fartyget skall följa en viss färdväg,
4. föreläggande att fartyget skall anlöpa eller avgå från en viss hamn eller annan uppehållsplats,
5. föreläggande i fråga om fartygets framförande eller drift.
Om något beslut om sådan åtgärd inte meddelas får myndigheten, när det gäller brister i fråga om konstruktion, utrustning eller drift, i stället meddela föreläggande att bristerna skall avhjälpas.
Lag (2008:1364)
.
5 §
Släpps olja eller något annat skadligt ämne ut från ett fartyg eller kan det skäligen befaras att så kommer att ske och finns det grundad anledning att anta att svenskt territorium, svenskt luftrum eller svenska intressen i övrigt på grund av detta kan skadas i avsevärd mån, får Transportstyrelsen eller annan myndighet som regeringen utser meddela de förbud och förelägganden som är nödvändiga för att förebygga eller begränsa förorening. Sådana förbud och förelägganden kan vara
1. förbud mot fartygets avgång eller vidare resa,
2. förbud att påbörja eller fortsätta lastning, lossning, läktring eller bunkring,
3. förbud att använda viss utrustning,
4. föreläggande att fartyget skall följa en viss färdväg,
5. föreläggande att fartyget skall anlöpa eller avgå från en viss hamn eller annan uppehållsplats,
6. föreläggande i fråga om fartygets framförande eller drift,
7. föreläggande att läktra olja eller annat skadligt ämne.
Ett förbud eller föreläggande enligt första stycket får även meddelas om det finns ett allvarligt hot om förorening av andra staters havs- eller kustområden.
Lag (2008:1364)
.
5 a §
Ett utländskt fartyg som befinner sig utanför svenskt inre vatten får förbjudas att fortsätta sin resa enligt 4 eller 5 § endast om
1. utsläpp eller risk för utsläpp föreligger som en följd av en sjöolycka eller åtgärder i samband med en sådan olycka, eller
2. fartyget har inspekterats med stöd av 6 kap. 2 § andra stycket, 2 a § eller 2 b § och fartygets fortsatta resa medför eller kan medföra betydande risk för skada på den marina miljön.
Lag (2001:1294)
.
6 §
/Upphör att gälla U:den dag som regeringen bestämmer/
Om ett fartyg ombord saknar ett certifikat som det ska ha  enligt 10, 10 a eller 11 a kap. sjölagen (1994:1009), får  Transportstyrelsen eller den myndighet som regeringen  bestämmer besluta om
1. förbud för fartyget att anlöpa eller avgå från en svensk  hamn eller från en tilläggsplats som ligger inom svenskt  territorium,
2. förbud mot fartygets vidare resa, om det är fråga om ett  svenskt fartyg.
Lag (2017:724)
.
6 §
/Träder i kraft I:den dag som regeringen bestämmer/
Om ett fartyg ombord saknar ett certifikat som det  ska ha enligt 10, 10 a, 11 eller 11 a kap. sjölagen 
(1994:1009), får Transportstyrelsen eller den myndighet som  regeringen bestämmer besluta om
1. förbud för fartyget att anlöpa eller avgå från en svensk  hamn eller från en tilläggsplats som ligger inom svenskt  territorium,
2. förbud mot fartygets vidare resa, om det är fråga om ett  svenskt fartyg.
Lag (2018:1860)
.
6 a §
Regeringen får meddela sådana föreskrifter om förbud för  fartyg att anlöpa svensk hamn som följer av ett direktiv eller  en förordning som antagits inom Europeiska unionen eller av  något internationellt avtal eller motsvarande som Sverige har  ingått.
Om ett fartyg har förbjudits att anlöpa svensk hamn enligt  föreskrifter som har meddelats med stöd av första stycket, får  Transportstyrelsen även förbjuda svenska hamnar att ta emot  det fartyget. Detsamma gäller om fartyget har förbjudits att  anlöpa hamn med stöd av Europaparlamentets och rådets  förordning (EU) nr 530/2012 av den 13 juni 2012 om ett  påskyndat införande av krav på dubbelskrov eller likvärdig  konstruktion för oljetankfartyg med enkelskrov, i den  ursprungliga lydelsen.
Lag (2023:171)
.
6 b §
Om det beträffande ett fartyg inte har fullgjorts vad  som anges i föreskrifter som har meddelats med stöd av 3 kap. 
8 § första stycket 1, får Transportstyrelsen eller den  myndighet som regeringen bestämmer förbjuda fartyget att avgå  från en svensk hamn.
Lag (2023:171)
.
7 §
Beslut enligt 4, 5, 6 a eller 6 b § om förbud ska  innehålla uppgift om de åtgärder som ska vidtas för rättelse.  Beslut om föreläggande enligt 4 eller 5 § ska innehålla  uppgift om den tid inom vilken åtgärderna ska vara vidtagna.
Lag (2023:171)
.
7 a §
Ett förbud mot ett fartygs avgång som meddelats enligt 4-6 §§ skall gälla till dess rättelse har skett och betalning har erlagts eller säkerhet ställts för de kostnader för tillsynsförrättningen eller kvarhållandet som enligt denna lag eller föreskrifter som meddelats med stöd av lagen skall betalas av redaren eller fartygsägaren.
Lag (2003:366)
.
8 §
I beslut enligt 4, 5, 6 a eller 6 b § får vite sättas ut.
Ett föreläggande eller förbud som förenas med vite får allt efter omständigheterna riktas mot fartygets befälhavare, redare eller ägare.
Lag (2003:366)
.
9 §
Underlåter någon att inom den förelagda tiden vidta åtgärd som åligger honom enligt beslut som har meddelats med stöd av 4 eller 5 §
eller kan han inte underrättas om beslutet utan sådant dröjsmål som äventyrar syftet med beslutet, får myndigheten låta verkställa åtgärden på bekostnad av fartygets redare eller ägare. Detsamma gäller även i andra fall när ett beslut har meddelats med stöd av 4 eller 5 §, om omedelbar åtgärd krävs men inte kan väntas bli vidtagen av den som avses med beslutet.
10 §
Den myndighet som med stöd av 4, 5, 6, 6 a eller 6 b §
har förbjudit ett fartygs avgång eller vidare resa eller förbjudit ett fartyg att anlöpa svensk hamn ska, om fartyget befinner sig inom Sveriges sjöterritorium eller, i fråga om beslut enligt 4 eller 5 §, Sveriges ekonomiska zon, genast anmäla beslutet till Polismyndigheten, Tullverket, Sjöfartsverket och Kustbevakningen samt berörda hamnar.
Polismyndigheten och Kustbevakningen ska, om det behövs, vidta åtgärder för att förhindra överträdelse av förbudet.
Tullverket och Sjöfartsverket ska, så länge förbudet gäller, ställa in de förrättningar för fartygets resa som ankommer på dem.
Gäller förbudet ett svenskt fartyg som befinner sig inom en främmande stats sjöterritorium, är befälhavaren skyldig att på begäran av en svensk utlandsmyndighet lämna fartygets nationalitetshandlingar till myndigheten.
Lag (2014:722)
.
Märkning av olja och tagande av oljeprov
11 §
Regeringen eller den myndighet som regeringen bestämmer får meddela föreskrifter om sådan märkning av olja ombord på fartyg som behövs för att det ska kunna fastställas varifrån förorenande olja har kommit.
För att undersöka varifrån förorenande olja har kommit får Polismyndigheten eller den myndighet som har befogenhet att meddela beslut enligt 5 § ta oljeprov ombord på ett fartyg och för sådant ändamål avbryta fartygets resa, om det inte leder till någon väsentlig olägenhet.
Lag (2014:722)
.
12 §
Regeringen eller den myndighet som regeringen bestämmer får meddela föreskrifter om skyldighet för fartygets ägare eller redare att utge ersättning för kostnader i samband med sådant kvarhållande av fartyget som har skett med stöd av denna lag eller föreskrifter som har meddelats med stöd av lagen.
Lag (2003:366)
.
8 kap. Vattenföroreningsavgift
1 §
En särskild avgift (vattenföroreningsavgift) skall tas ut, om något av de förbud mot utsläpp av olja från fartyg som avses i 2 kap. 2 § har överträtts och utsläppet inte är obetydligt. Detsamma gäller om ett sådant utsläpp av olja som avses i 2 kap. 4 § inte har begränsats så långt det är möjligt.
Vattenföroreningsavgiften tillfaller staten.
Lag (1983:463)
.
2 §
Vattenföroreningsavgiften skall påföras den fysiska eller juridiska person som vid överträdelsen var fartygets ägare eller redare. Om ägaren visar att han eller hon har saknat inflytande över fartygets drift får avgift dock inte påföras honom eller henne.
För vattenföroreningsavgift som delägarna i ett partrederi skall betala enligt första stycket, svarar de solidariskt.
Lag (2001:1294)
.
3 §
Vattenföroreningsavgiften ska bestämmas med hänsyn till utsläppets omfattning samt fartygets storlek (bruttodräktighet)
enligt följande tabell.
Med bruttodräktighet avses det bruttodräktighetstal som anges i det för fartyget gällande mätbrevet. Med prisbasbelopp avses det prisbasbelopp enligt 2 kap. 6 och 7 §§
socialförsäkringsbalken som gällde när utsläppet inträffade.
/Tabellen är ej med här./
Lag (2010:1228)
.
4 §
Om en vattenföroreningsavgift enligt 3 § med hänsyn till omständigheterna framstår som uppenbart oskälig, får den nedsättas eller efterges.
Lag (1983:463)
.
5 §
Frågor om vattenföroreningsavgift prövas av kustbevakningen.
Lag
(1988:437)
.
6 §
Kan det skäligen antas att vattenföroreningsavgift skall tas ut, får Kustbevakningen eller annan myndighet som regeringen utser meddela de förbud eller förelägganden beträffande fartyget som är nödvändiga för att säkra bevisning, såsom förbud mot fartygets avgång eller vidare resa eller föreläggande att fartyget skall anlöpa viss hamn.
En åtgärd enligt första stycket som riktas mot ett utländskt fartyg, som befinner sig i Sveriges territorialhav eller ekonomiska zon, får med anledning av ett förbjudet utsläpp i den ekonomiska zonen vidtas en dast om
1. det är klarlagt att det har skett ett utsläpp från fartyget och
2. detta utsläpp har medfört eller kan medföra betydande skador på stränder i Sverige eller därmed sammanhängande intressen eller på tillgångar i Sveriges territorialhav eller ekonomiska zon.
Finns det inte längre fog för en åtgärd enligt första stycket, skall åtgärden omedelbart hävas.
Lag (1992:1143)
.
7 §
Påförs någon som är ägare av fartyget eller lasten vattenföroreningsavgift, får kustbevakningen samtidigt beträffande egendomen besluta sådant förbud eller föreläggande som avses i 6 §
första stycket, om det behövs för att säkerställa statens anspråk på avgiften. Beslutet gäller längst till dess verkställighet sker.
Beslut enligt första stycket får meddelas även innan avgiftsärendet avgörs, om det finns sannolika skäl att avgift kommer att påföras någon som är ägare av fartyget eller lasten.
Ställs säkerhet för avgiftsskyldighetens fullgörande eller finns det i övrigt inte längre fog för ett beslut enligt första eller andra stycket, skall beslutet omedelbart hävas.
Lag (1988:437)
.
8 §
Beslut om förbud eller föreläggande enligt 6 eller 7 § gäller inte i något fall längre än fjorton dagar efter det att ett sådant beslut med anledning av utsläppet först meddelades rörande fartyget eller dess last.
Lag (1983:463)
.
9 §
I fråga om förbud eller föreläggande enligt 6 eller 7 §
gäller 7 kap. 7 - 10 §§ i tillämpliga delar.
Lag (2001:1294)
.
10 §
I avgiftsärenden hos Kustbevakningen är fartygets  befälhavare behörig att på partens vägnar ta emot en  underrättelse och yttra sig enligt 25 § förvaltningslagen 
(2017:900). Befälhavaren är på motsvarande sätt behörig att  ta emot en underrättelse om innehållet i Kustbevakningens  beslut enligt 33 och 34 §§ förvaltningslagen och att  överklaga beslutet.
Lag (2018:790)
.
9 kap. Överklagande m.m.
1 §
Om ett beslut enligt 7 kap. 4 § första stycket, 5, 6 eller 6 b § har meddelats av någon annan myndighet än Transportstyrelsen, skall det genast underställas styrelsen.
Om ett beslut enligt 8 kap. 6 § har meddelats av någon annan myndighet än Kustbevakningen, skall det genast underställas detta verk.
Lag (2008:1364)
.
2 §
Beslut som rör sådana frågor som avses i 3 kap. 9 §, 
6 kap. 5 b och 11 a §§ och 7 kap. 4 § första stycket och 5, 6, 
6 a och 6 b §§ får överklagas till allmän förvaltningsdomstol.
Prövningstillstånd krävs vid överklagande till kammarrätten.
Beslut i andra frågor som avses i 1-7 kap. får överklagas hos
1. Transportstyrelsen, om beslutet har meddelats av en annan  myndighet som inte är central förvaltningsmyndighet och inte  heller kommunal myndighet, eller
2. regeringen, om beslutet har meddelats av Transportstyrelsen  eller av en annan myndighet som är central  förvaltningsmyndighet.
Lag (2023:171)
.
3 §
Kustbevakningens beslut om vattenföroreningsavgift och om förbud eller föreläggande enligt 8 kap. 6 eller 7 § får överklagas hos den tingsrätt som är sjörättsdomstol i den ort där den enhet vid Kustbevakningen som har meddelat det överklagade beslutet har sitt säte.
Lag (2001:1294)
.
4 §
Beslut som skall underställas någon enligt denna lag får inte överklagas. Detsamma gäller beslut som meddelats inom Transportstyrelsen eller kustbevakningen och som, enligt vad regeringen förordnar, skall underställas någon inom styrelsen samt kustbevakningens beslut att vägra ta emot erbjuden säkerhet för vattenföroreningsavgift.
Lag (2008:1364)
.
5 §
Beträffande talan vid domstol rörande beslut om påförande av vattenföroreningsavgift gäller i tillämpliga delar bestämmelserna i rättegångsbalken om åtal för brott på vilket inte kan följa svårare straff än böter.
Första stycket tillämpas även beträffande talan vid domstol angående förbud eller föreläggande enligt 8 kap. 6 eller 7 §. I fråga om handläggningen vid tingsrätt gäller dock bestämmelserna i 52 kap. 2, 3 och 5--12 §§ rättegångsbalken i tillämpliga delar. De bestämmelser som avser hovrätt gäller därvid i stället tingsrätten.
Bestämmelserna i rättegångsbalken om kvarstad i brottmål gäller i tillämpliga delar i mål som avses i första stycket.
Allmän åklagare företräder staten i mål vid domstol rörande beslut av kustbevakningen som har överklagats enligt 3 §.
Lag (1988:437)
.
6 §
Kustbevakningens beslut och domstols dom varigenom  vattenföroreningsavgift påförs får verkställas genast, om inte  annat förordnas eller säkerhet ställs för avgiftsskyldighetens  fullgörande. Om verkställigheten gäller i övrigt vad som  föreskrivs i utsökningsbalken om allmänt mål. Utmätt egendom  får dock inte säljas utan gäldenärens samtycke, förrän  beslutet eller domen har vunnit laga kraft.
Andra beslut i frågor som avses i 1-8 kap., dock inte beslut  om sanktionsavgift, gäller omedelbart, om inte något annat  föreskrivs i beslutet. I fråga om beslut som ska underställas  Transportstyrelsen eller Kustbevakningen kan  Transportstyrelsen eller Kustbevakningen förordna att beslutet  tills vidare inte ska gälla.
Lag (2023:171)
.
7 §
En påförd vattenföroreningsavgift bortfaller i den mån verkställighet inte har skett inom tio år från det att beslutet vann laga kraft.
10 kap. Ansvar m. m.
1 §
Till böter eller fängelse i högst två år döms den som uppsåtligen eller av oaktsamhet bryter mot förbud som gäller enligt 2 kap. 2 § första stycket eller mot 2 kap. 4 § eller mot en föreskrift som har meddelats med stöd av 2 kap. 2 § andra stycket eller 2 kap. 3 §, om inte gärningen är belagd med strängare straff i brottsbalken eller miljöbalken.
Lag (2001:1294)
.
2 §
Till böter eller fängelse i högst två år döms befälhavaren, om han eller hon uppsåtligen eller av oaktsamhet har brustit i den tillsyn som behövs för att utsläpp inte skall ske i strid med denna lag eller föreskrifter som har meddelats med stöd av lagen. Om befälhavaren har delegerat ansvaret för tillsynen över hanteringen ombord av skadliga ämnen till ett annat befäl eller om ett visst befäl har sådant ansvar till följd av tjänstens beskaffenhet, gäller vad som nu har sagts i motsvarande mån det befälet.
Lag (2001:1294)
.
3 §
Till böter eller fängelse i högst ett år döms den som  uppsåtligen eller av oaktsamhet bryter mot
1. en föreskrift om begränsning av eller förbud mot trafik  eller läktring av skadliga ämnen som har meddelats med stöd av 
7 kap. 1 eller 2 §,
2. ett förbud eller föreläggande i fråga om ett fartyg som har  meddelats med stöd av 7 kap. 4 eller 5 §,
3. ett förbud i fråga om ett fartyg som har meddelats med stöd  av 7 kap. 6 § eller föreskrifter som har meddelats med stöd av 
7 kap. 6 a §, eller
4. ett beslut om förbud för fartyg att anlöpa svensk hamn som  har meddelats med stöd av förordning (EU) nr 530/2012 om ett  påskyndat införande av krav på dubbelskrov eller likvärdig  konstruktion för oljetankfartyg med enkelskrov, i den  ursprungliga lydelsen.
Lag (2023:171)
.
4 §
Till böter eller fängelse i högst sex månader döms
1. en befälhavare som uppsåtligen eller av oaktsamhet använder  ett fartyg i strid med ett förbud som har meddelats med stöd  av 4 kap. 2 §,
2. den som uppsåtligen eller av oaktsamhet bryter mot en  föreskrift
a) om hantering av skadliga ämnen som har meddelats med stöd  av 4 kap. 3 §,
b) om dagböcker och andra handlingar som har meddelats med  stöd av 5 kap. 1 §, eller
c) om skyldighet att rapportera utsläpp och andra händelser  eller att lämna uppgifter som har meddelats med stöd av 7 kap. 
3 §,
3. den som uppsåtligen bryter mot föreskriften i 5 kap. 2 §  första stycket om skyldighet att hålla dagbok och andra  handlingar tillgängliga,
4. ett fartygs redare eller ägare som uppsåtligen eller av  oaktsamhet underlåter att se till att fartyget genomgår sådan  besiktning som anges i 6 kap. 1 §.
Lag (2023:171)
.
5 §
Till böter döms
1. den som uppsåtligen eller av oaktsamhet bryter mot ett  förbud mot lastning, reparation eller annan verksamhet enligt 
3 kap. 6 § eller bryter mot en föreskrift som har meddelats  med stöd av samma paragraf,
2. den som uppsåtligen lämnar en oriktig uppgift till en  tillsynsmyndighet för att få ett certifikat som utfärdas med  stöd av denna lag eller för att få giltighetstiden för ett  sådant certifikat förlängd,
3. en befälhavare som uppsåtligen eller av oaktsamhet bryter  mot en föreskrift om märkning av olja som har meddelats med  stöd av 7 kap. 11 § första stycket.
Lag (2023:171)
.
6 §
Ett fartygs redare eller ägare ska göra vad som skäligen  kan fordras av denne för att förhindra någon av följande  gärningar:
1. utsläppande av ett skadligt ämne i strid med ett förbud som  gäller enligt 2 kap. 2 § första stycket eller mot 2 kap. 4 §  eller i strid med en föreskrift som har meddelats med stöd av 
2 kap. 2 § andra stycket eller 2 kap. 3 §,
2. åsidosättande av en föreskrift som har meddelats med stöd  av 4 kap. 2 eller 3 § eller 7 kap. 1, 2 eller 11 §,
3. överträdelse av ett förbud eller ett föreläggande som har  meddelats med stöd av 7 kap. 4, 5 eller 6 § eller med stöd av  föreskrifter som har meddelats med stöd av 7 kap. 6 a §, eller
4. användning av ett fartyg i strid med ett beslut som har  meddelats med stöd av förordning (EU) nr 530/2012 om ett  påskyndat införande av krav på dubbelskrov eller likvärdig  konstruktion för oljetankfartyg med enkelskrov, i den  ursprungliga lydelsen.
Om fartygets redare eller ägare inte gör vad som skäligen kan  fordras av denne för att förhindra någon av gärningarna i  första stycket, döms redaren eller ägaren som om denne själv  hade begått gärningen.
Lag (2023:171)
.
7 §
Bryter någon mot ett förbud eller föreläggande enligt 7 kap. 4, 5 eller 6 b §, som har förenat med vite, skall han inte dömas till ansvar.
Lag (2001:1294)
.
8 §
Mål om ansvar för brott som avses i denna lag eller om ersättning för åtgärder som verkställts enligt 7 kap. 9 §
handläggs av tingsrätt som är behörig domstol enligt rättegångsbalken eller enligt 21 kap. 1, 2 och 8 §§ sjölagen
(1994:1009).
Om ett brott som avses i denna lag har begåtts på ett svenskt fartyg utanför svenskt sjöterritorium får åtal för brottet väckas även vid den domstol vars domkrets ligger närmast den plats där brottet förövades.
Om ett brott som avses i denna lag har begåtts på ett utländskt fartyg utanför svensk hamn får åtal för brottet väckas även vid den domstol vars domkrets omfattar eller ligger närmast den plats där brottet förövades.
Lag (2001:1294)
.
9 §
Om brott enligt denna lag som har begåtts utanför svenskt inre vatten på ett fartyg som är registrerat i en främmande stat finns särskilda bestämmelser i lagen (1996:517) om begränsning av tillämpningen av svensk lag vad gäller vissa brott begångna på utländska fartyg.
Lag (1996:527)
.
10 §
Svensk domstol är behörig att döma över brott enligt 1, 
2, 3 eller 4 § som har begåtts på ett utländskt fartyg i  Sveriges ekonomiska zon även om det inte finns domsrätt enligt 
2 kap. 3 § brottsbalken.
Om ett brott enligt 1 eller 2 § har begåtts på ett utländskt  fartyg inom en annan stats inre vatten, territorialhav eller  ekonomiska zon är svensk domstol behörig att döma även om 
2 kap. 3 § brottsbalken inte är tillämplig om
1. överträdelsen har medfört eller sannolikt kommer att  medföra förorening inom svenskt inre vatten, territorialhav  eller svensk ekonomisk zon, och
2. fartyget frivilligt har anlöpt svensk hamn.
Om ett brott enligt 1 eller 2 § har begåtts på ett utländskt  fartyg på det fria havet är svensk domstol behörig att döma  även om 2 kap. 3 § brottsbalken inte är tillämplig om fartyget  frivilligt har anlöpt svensk hamn.
Det som anges i första-tredje styckena gäller också om  gärningen kan föranleda ansvar enligt brottsbalken eller  miljöbalken.
Lag (2021:1023)
.
11 §
Åtal för ett brott som avses i 10 § får väckas endast
1. om brottet avser ett förbjudet utsläpp och detta har  medfört betydande skador på den svenska kusten eller därmed  sammanhängande intressen eller på tillgångar i Sveriges  sjöterritorium eller ekonomiska zon,
2. om den stat där fartyget är registrerat inte inom sex  månader från det att staten underrättats om brottet har inlett  rättsliga förfaranden som syftar till att ådöma straff för  gärningen, eller
3. om den stat där fartyget är registrerat vid upprepade  tillfällen har underlåtit att iaktta sina skyldigheter att  vidta åtgärder med anledning av överträdelser begångna på dess  fartyg.
Att åtal för brott som avses i första stycket i vissa fall  inte får väckas utan att åtalsförordnande har meddelats följer  av 2 kap. 7 § brottsbalken.
Lag (2021:1023)
.
12 §
Det som anges i 23 kap. 4 § brottsbalken om anstiftan och medhjälp till brott skall gälla i fråga om en gärning som är straffbelagd enligt denna lag även om fängelse inte kan dömas ut för gärningen på grund av bestämmelserna i lagen (1996:517)
om begränsning av tillämpningen av svensk lag vad gäller vissa brott begångna på utländska fartyg.
Lag (2006:1318)
.
11 kap. Förundersökningen
Ingripanden mot utländska fartyg
1 §
Beslut om att hålla förhör enligt 23 kap. eller om att  använda tvångsmedel enligt 24-28 kap. rättegångsbalken ombord  på ett utländskt fartyg som befinner sig utanför svenskt inre  vatten ska meddelas av åklagaren eller rätten.
Vid fara i dröjsmål får en tjänsteman vid Kustbevakningen  eller en polisman vidta åtgärd enligt första stycket, om  åtgärden är sådan att en kustbevakningstjänsteman eller en  polisman annars får besluta om den enligt rättegångsbalken  eller kustbevakningslagen (2019:32). Åtgärden ska skyndsamt  anmälas till åklagaren, som omedelbart ska pröva frågan om  åtgärder beträffande fartyget.
Lag (2019:36)
.
2 §
Ombord på ett utländskt fartyg som befinner sig i Sveriges  territorialhav får åtgärder som avses i 1 § vidtas endast om  det finns grundad anledning att anta att ett förbjudet utsläpp  har skett från fartyget inom Sveriges sjöterritorium eller att  det på fartyget i svenskt inre vatten har begåtts ett brott  som avses i 10 kap. 3 eller 4 §.
Om utsläpp har skett från ett utländskt fartyg i Sveriges  ekonomiska zon, gäller i fråga om rätt att vidta åtgärder det  som föreskrivs i 3 och 4 §§.
Lag (2019:36)
.
2 a §
Har upphävts genom
lag (2019:36)
.
3 §
Ombord på ett utländskt fartyg som befinner sig i Sveriges  territorialhav eller ekonomiska zon får åtgärder som avses i 
1 § vidtas med anledning av ett utsläpp i den ekonomiska zonen  endast
1. om det är klarlagt att det har skett ett förbjudet utsläpp  från fartyget, och
2. detta utsläpp har medfört eller kan medföra betydande  skador på den svenska kusten eller därmed sammanhängande  intressen eller på tillgångar inom Sveriges sjöterritorium  eller i Sveriges ekonomiska zon.
Trots bestämmelserna i första stycket får förhör enligt 
23 kap., beslag enligt 27 kap. i form av oljeprov eller  husrannsakan enligt 28 kap. 1 § rättegångsbalken genomföras om  det finns grundad anledning att anta att det har skett ett  förbjudet utsläpp från fartyget i den ekonomiska zonen och
1. utsläppet har medfört eller kan medföra betydande  förorening av den marina miljön, och
2. fartygets befälhavare har vägrat att lämna uppgifter om  fartygets identitet och registreringshamn, senaste och nästa  anlöpningshamn eller annan relevant information som har  begärts, eller har lämnat uppgifter som uppenbarligen inte  överensstämmer med verkliga förhållanden, och
3. ett ingripande mot fartyget är påkallat av omständigheterna  i övrigt.
Lag (2019:36)
.
4 §
Åtgärder som avses i 1 § får, utöver vad som anges i 2 och 
3 §§, vidtas mot ett utländskt fartyg som befinner sig  utanför Sveriges sjöterritorium om de förutsättningar som  anges i 2 eller 3 § föreligger och fartyget har blivit föremål  för omedelbart förföljande. Rätten till omedelbart förföljande  upphör när fartyget kommer in på en annan stats  territorialhav.
Lag (2019:36)
.
5 §
I fråga om ett utländskt fartyg som har ett sådant  certifikat som avses i 4 kap. 1 § eller motsvarande handlingar  utfärdade av behöriga utländska myndigheter och som medför  handlingar som avses i 5 kap. 1 § ska dessa handlingar granskas  innan andra utredningsåtgärder vidtas. När handlingarna har  granskats får en åtgärd som avses i 1 § vidtas endast om  granskningen av handlingarna inte är tillräcklig för att  bekräfta en misstanke om att det på fartyget har begåtts ett  brott mot bestämmelserna i denna lag eller mot föreskrifter  som har meddelats med stöd av denna lag. Detta gäller också  när gärningen kan leda till ansvar enligt brottsbalken eller  miljöbalken.
Lag (2019:36)
.
Kvarhållande av fartyg, m.m.
6 §
En tjänsteman vid Kustbevakningen eller en polisman får  stoppa ett fartyg och hålla kvar det under den tid som behövs  för att hålla förhör enligt 23 kap. rättegångsbalken eller  använda ett tvångsmedel enligt 24-28 kap. rättegångsbalken.
Om det uppenbart behövs för att åtgärden ska kunna vidtas får  fartyget även föras in till hamn.
Om ett fartyg hålls kvar av skäl som anges i 3 § andra stycket  får fartyget föras in till hamn endast om det uppenbart behövs  för att en husrannsakan ska kunna genomföras. Fartyget ska  därefter omedelbart tillåtas att avgå, om
det inte efter husrannsakan finns förutsättningar enligt 3 §  första stycket att vidta någon ytterligare åtgärd.
Om det inte längre finns fog för en åtgärd ska den omedelbart  hävas.
Lag (2019:36)
.
Rapportering till flaggstaten
7 §
Om en åtgärd avseende ett utländskt fartyg har vidtagits  med stöd av detta kapitel ska konsuln eller den närmaste  diplomatiske representanten för den stat där fartyget är  registrerat (flaggstaten) genast underrättas om åtgärden och  omständigheterna kring den. En sådan underrättelse ska, när  det är möjligt, även lämnas till sjöfartsmyndigheten i samma  stat.
Om åtal väcks för ett brott mot bestämmelserna i denna lag  eller mot föreskrifter som har meddelats med stöd av denna  lag, och om brottet har begåtts på ett utländskt fartyg i  Sveriges territorialhav eller ekonomiska zon, ska flaggstaten  underrättas om åtalet på det sätt som anges i första stycket.  Detta gäller också när gärningen kan leda till ansvar enligt  brottsbalken eller miljöbalken.
Lag (2019:36)
.
8 §
Om en förundersökning har inletts om brott mot en  bestämmelse om förbud mot utsläpp av olja eller andra skadliga  ämnen, och om det skäligen kan befaras att brottet har begåtts  på ett fartyg registrerat i en främmande stat, ska regeringen  eller den myndighet som regeringen bestämmer pröva om den  staten ska upplysas om överträdelsen och tillställas  utredningen i syfte att lagföringen i stället ska ske där 
(flaggstatsrapport).
Regeringen eller den myndighet som regeringen bestämmer får  meddela föreskrifter om flaggstatsrapport vid otillåtna  utsläpp av skadliga ämnen och om flaggstatsrapport i fråga om  brott mot bestämmelserna i denna lag eller mot föreskrifter  som har meddelats med stöd av denna lag. Detta gäller också när  gärningen kan leda till ansvar enligt brottsbalken eller  miljöbalken.
Lag (2019:36)
.
9 §
Har betecknats 11 kap. 1 § genom
lag (2019:36)
.
10 §
Har betecknats 11 kap. 2 § genom
lag (2019:36)
.
11 §
Har betecknats 11 kap. 3 § genom
lag (2019:36)
.
12 §
Har betecknats 11 kap. 4 § genom
lag (2019:36)
.
13 §
Har betecknats 11 kap. 5 § genom
lag (2019:36)
.
14 §
Har betecknats 11 kap. 6 § genom
lag (2019:36)
.
15 §
Har betecknats 11 kap. 7 § genom
lag (2019:36)
.
16 §
Har betecknats 11 kap. 8 § genom
lag (2019:36)
.
17 §
Har upphävts genom
lag (2019:36)
.
Övergångsbestämmelser
1983:57
Denna lag träder i kraft den 1 mars 1983. I fråga om avgift för mottagning eller behandling av oljehaltigt barlast- eller tankspolvatten som avlämnats före ikraftträdandet gäller dock 3 kap. 4 § i sin äldre lydelse.
1983:463
Denna lag träder i kraft den 1 januari 1984.
Bestämmelserna i 8 kap. tillämpas endast i fråga om överträdelser som har skett efter ikraftträdandet.
1985:217
Denna lag träder i kraft den 1 juli 1985. I fråga om vite som har förelagts före ikraftträdandet gäller dock äldre bestämmelser fortfarande.
1986:1185
Denna lag träder i kraft den 1 januari 1987. I fråga om beslut som har meddelats före ikraftträdandet gäller dock äldre föreskrifter.
1994:1796
Denna lag träder i kraft den 1 januari 1995. I fråga om utsläpp som inträffat före ikraftträdandet gäller 8 kap. 3 § i sin äldre lydelse.
1995:52
Denna lag träder i kraft den 1 april 1995. Beslut som meddelats före ikraftträdandet överklagas enligt äldre bestämmelser.
1995:1085
1. Denna lag träder i kraft den dag regeringen bestämmer.
2. När lagen (1973:1198) om ansvarighet för oljeskada till sjöss tillämpas, skall 7 kap. 6 § gälla i sin äldre lydelse.
2001:1294
1. Denna lag träder i kraft den 1 februari 2002.
2. För utsläpp som skett före ikraftträdandet gäller 8 kap. 2 och 3 §§ i sin äldre lydelse.
2008:1364
Denna lag träder i kraft den 1 januari 2009. Vid tillämpning av 7 a § förvaltningsprocesslagen (1971:291) ska Transportstyrelsen i stället för Sjöfartsverket vara den enskildes motpart, om styrelsen efter ikraftträdandet är behörig att handlägga den typ av fråga som är föremål för prövning.
2023:171
1. Denna lag träder i kraft den 1 maj 2023.
2. Någon sanktionsavgift ska inte påföras för överträdelser  som har skett före ikraftträdandet.
3. När det gäller överträdelser av någon som driver verksamhet  på sådana platser som avses i 3 kap. 9 § första stycket ska  någon sanktionsavgift inte påföras om överträdelsen har skett  före den 1 januari 2024.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.