Title: Plan- och bygglag (2010:900)
SFS Number: Svensk författningssamling 2010:900
URL: https://www.riksdagen.se/sv/dokument-och-lagar/dokument/svensk-forfattningssamling/plan-och-bygglag-2010900_sfs-2010-900/
Source Link: http://rkrattsbaser.gov.se/sfst?bet=2010:900
Amendment Register Link: http://rkrattsbaser.gov.se/sfsr?bet=2010:900
Ministry/Authority: Landsbygds- och infrastrukturdepartementet SPN BB
Issued: 2010-07-01
Metadata: {"Utfärdad": "2010-07-01", "Ändrad": "t.o.m. SFS 2025:519"}

==================================================

Plan- och bygglag (2010:900)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2010:900
Departement/myndighet
:   
Landsbygds- och infrastrukturdepartementet SPN BB
Utfärdad
:   
2010-07-01
Ändrad
:   
t.o.m. SFS 2025:519
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Syfte, innehåll och definitioner
2 kap. Allmänna och enskilda intressen
3 kap. Översiktsplan
4 kap. Reglering med detaljplan och områdesbestämmelser
5 kap. Att ta fram detaljplaner och områdesbestämmelser
6 kap. Genomförandet av detaljplaner
7 kap. Regional fysisk planering
8 kap. Krav på byggnadsverk, byggprodukter, tomter och allmänna platser
9 kap. Bygglov, rivningslov och marklov m.m.
10 kap. Genomförandet av bygg-, rivnings- och markåtgärder
11 kap. Tillsyn, tillträde, ingripanden och påföljder
12 kap. Byggnadsnämnden
13 kap. Överklagande
14 kap. Skadeersättning och inlösen
15 kap. Domstolsprövning m.m.
16 kap. Bemyndiganden
Övergångsbestämmelser
1 kap. Syfte, innehåll och definitioner
1 §
I denna lag finns bestämmelser om planläggning av mark och vatten och om byggande. Bestämmelserna syftar till att, med hänsyn till den enskilda människans frihet, främja en samhällsutveckling med jämlika och goda sociala levnadsförhållanden och en god och långsiktigt hållbar livsmiljö för människorna i dagens samhälle och för kommande generationer.
2 §
Det är en kommunal angelägenhet att planlägga användningen av mark och vatten enligt denna lag.
3 §
Lagen innehåller bestämmelser om
1. lagens syfte, innehåll och definitioner (1 kap.),
2. allmänna och enskilda intressen (2 kap.),
3. översiktsplan (3 kap.),
4. reglering med detaljplan och områdesbestämmelser 
(4 kap.),
5. att ta fram detaljplaner och områdesbestämmelser 
(5 kap.),
6. genomförandet av detaljplaner (6 kap.),
7. regional fysisk planering (7 kap.),
8. krav på byggnadsverk, byggprodukter, tomter och allmänna  platser (8 kap.),
9. bygglov, rivningslov och marklov m.m. (9 kap.),
10. genomförandet av bygg-, rivnings- och markåtgärder 
(10 kap.),
11. tillsyn, tillträde, ingripanden och påföljder 
(11 kap.),
12. byggnadsnämnden (12 kap.),
13. överklagande (13 kap.),
14. skadeersättning och inlösen (14 kap.),
15. domstolsprövning m.m. (15 kap.), och
16. bemyndiganden (16 kap.).
Lag (2018:1732)
.
4 §
I denna lag avses med
allmän plats: en gata, en väg, en park, ett torg eller ett  annat område som enligt en detaljplan är avsett för ett  gemensamt behov,
bebygga: att förse ett område med ett eller flera  byggnadsverk,
bebyggelse: en samling av byggnadsverk som inte enbart består  av andra anläggningar än byggnader,
byggherre: den som för egen räkning utför eller låter utföra  projekter-ings-, byggnads-, rivnings- eller markarbeten,
byggnad: en varaktig konstruktion som består av tak eller av  tak och väggar och som är varaktigt placerad på mark eller  helt eller delvis under mark eller är varaktigt placerad på en  viss plats i vatten samt är avsedd att vara konstruerad så att  människor kan uppehålla sig i den,
byggnadsnämnden: den eller de nämnder som fullgör kommunens  uppgifter enligt denna lag,
byggnadsverk: en byggnad eller annan anläggning,
byggprodukt: en produkt som är avsedd att stadigvarande ingå i  ett byggnadsverk,
exploateringsavtal: avtal om genomförande av en detaljplan och  om medfinansieringsersättning mellan en kommun och en  byggherre eller en fastighetsägare avseende mark som inte ägs  av kommunen, dock inte avtal mellan en kommun och staten om  utbyggnad av statlig transport-infrastruktur,
genomförandetiden: den tid för genomförandet av en detaljplan  som ska bestämmas enligt 4 kap. 21-25 §§,
kvartersmark: mark som enligt en detaljplan inte ska vara  allmän plats eller vattenområde,
markanvisning: ett avtal mellan en kommun och en byggherre som  ger byggherren ensamrätt att under en begränsad tid och under  givna villkor förhandla med kommunen om överlåtelse eller  upplåtelse av ett visst av kommunen ägt markområde för  bebyggande,
medfinansieringsersättning: ersättning som en byggherre eller  en fastighetsägare i samband med genomförande av en detaljplan  åtar sig att betala för en del av en kommuns kostnad för  bidrag till byggande av en viss väg eller järnväg som staten  eller en region ansvarar för,
miljönämnden: den eller de nämnder som fullgör kommunens  uppgifter på miljö- och hälsoskyddsområdet,
nybyggnad: uppförande av en ny byggnad eller flyttning av en  tidigare uppförd byggnad till en ny plats,
ombyggnad: ändring av en byggnad som innebär att hela  byggnaden eller en betydande och avgränsbar del av byggnaden  påtagligt förnyas,
omgivningsbuller: buller från flygplatser, industriell  verksamhet, spår-trafik och vägar,
planläggning: arbetet med att ta fram en regionplan, en  översiktsplan, en detaljplan eller områdesbestämmelser,
sammanhållen bebyggelse: bebyggelse på tomter som gränsar till  var-andra eller skiljs åt endast av en väg, gata eller  parkmark,
studentbostad: en bostad avsedd för studerande på universitet,  högskola, annan eftergymnasial utbildning eller  vuxenutbildning,
tillbyggnad: ändring av en byggnad som innebär en ökning av  byggnadens volym,
tomt: ett område som inte är en allmän plats men som omfattar  mark avsedd för en eller flera byggnader och mark som ligger i  direkt anslutning till byggnaderna och behövs för att  byggnaderna ska kunna användas för avsett ändamål,
underhåll: en eller flera åtgärder som vidtas i syfte att  bibehålla eller återställa en byggnads konstruktion, funktion,  användningssätt, utseende eller kulturhistoriska värde, och
ändring av en byggnad: en eller flera åtgärder som ändrar en  byggnads konstruktion, funktion, användningssätt, utseende  eller kulturhistoriska värde.
Lag (2025:519)
.
5 §
Om en fastighet har upplåtits med tomträtt, ska det som sägs i denna lag om fastighetsägaren eller fastigheten tillämpas på tomträttshavaren eller tomträtten. En tomträttshavare är dock inte skyldig att bekosta anläggande av gator och andra allmänna platser.
6 §
Den som innehar egendom med ständig besittningsrätt eller med fideikommissrätt eller på grund av testamentariskt förordnande utan att äganderätten tillkommer någon ska vid tillämpning av denna lag anses som egendomens ägare.
2 kap. Allmänna och enskilda intressen
1 §
Vid prövningen av frågor enligt denna lag ska hänsyn tas till både allmänna och enskilda intressen.
2 §
Planläggning och prövningen i ärenden om lov eller förhandsbesked enligt denna lag ska syfta till att mark- och vattenområden används för det eller de ändamål som områdena är mest lämpade för med hänsyn till beskaffenhet, läge och behov. Företräde ska ges åt sådan användning som från allmän synpunkt medför en god hushållning. Bestämmelserna om hushållning med mark- och vattenområden i 3 kap. och 4 kap.
1-8 §§ miljöbalken ska tillämpas.
Lag (2014:862)
.
3 §
Planläggning enligt denna lag ska med hänsyn till natur-  och kulturvärden, miljö- och klimataspekter samt  mellankommunala och regionala förhållanden främja
1. en ändamålsenlig struktur och en estetiskt tilltalande  utformning av bebyggelse, grönområden och kommunikationsleder,
2. en från social synpunkt god livsmiljö som är tillgänglig  och användbar för alla samhällsgrupper,
3. en långsiktigt god hushållning med mark, vatten, energi och  råvaror samt goda miljöförhållanden i övrigt,
4. en god ekonomisk tillväxt och en effektiv konkurrens, och
5. bostadsbyggande och utveckling av bostadsbeståndet.
Även i andra ärenden enligt denna lag ska hänsyn tas till de  intressen som anges i första stycket 1-5.
Den kommunala handlingsplanen för bostadsförsörjningen enligt  lagen (2000:1383) om kommunernas bostadsförsörjningsansvar ska  vara vägledande vid tillämpningen av första stycket 5.
Lag (2025:71)
.
4 §
Vid planläggning och i ärenden om bygglov eller förhandsbesked enligt denna lag får mark tas i anspråk för att bebyggas endast om marken från allmän synpunkt är lämplig för ändamålet.
5 §
Vid planläggning och i ärenden om bygglov eller  förhandsbesked enligt denna lag ska bebyggelse och  byggnadsverk lokaliseras till mark som är lämpad för  ändamålet med hänsyn till
1. människors hälsa och säkerhet,
2. jord-, berg- och vattenförhållandena,
3. möjligheterna att ordna trafik, vattenförsörjning, avlopp,  avfallshantering, elektronisk kommunikation samt  samhällsservice i övrigt,
4. möjligheterna att förebygga vatten- och luftföroreningar  samt bullerstörningar, och
5. risken för olyckor, översvämning och erosion.
Bebyggelse och byggnadsverk som för sin funktion kräver  tillförsel av energi ska lokaliseras på ett sätt som är  lämpligt med hänsyn till energiförsörjningen och  energihushållningen.
Lag (2018:636)
.
6 §
Vid planläggning, i ärenden om bygglov och vid åtgärder avseende byggnader som inte kräver lov enligt denna lag ska bebyggelse och byggnadsverk utformas och placeras på den avsedda marken på ett sätt som är lämpligt med hänsyn till
1. stads- och landskapsbilden, natur- och kulturvärdena på platsen och intresset av en god helhetsverkan,
2. skydd mot uppkomst och spridning av brand och mot trafikolyckor och andra olyckshändelser,
3. åtgärder för att skydda befolkningen mot och begränsa verkningarna av stridshandlingar,
4. behovet av hushållning med energi och vatten och av goda klimat- och hygienförhållanden,
5. möjligheterna att hantera avfall,
6. trafikförsörjning och behovet av en god trafikmiljö,
7. möjligheter för personer med nedsatt rörelse- eller orienteringsförmåga att använda området, och
8. behovet av framtida förändringar och kompletteringar.
Första stycket gäller också i fråga om skyltar och ljusanordningar.
Vid planläggning och i andra ärenden samt vid åtgärder avseende byggnader som inte ingår i ett ärende enligt denna lag ska bebyggelseområdets särskilda historiska, kulturhistoriska, miljömässiga och konstnärliga värden skyddas. Ändringar och tillägg i bebyggelsen ska göras varsamt så att befintliga karaktärsdrag respekteras och tillvaratas.
Lag (2014:477)
.
6 a §
Vid planläggning och i ärenden om bygglov enligt denna lag ska bostadsbyggnader
1. lokaliseras till mark som är lämpad för ändamålet med hänsyn till möjligheterna att förebygga olägenhet för människors hälsa i fråga om omgivningsbuller, och
2. utformas och placeras på den avsedda marken på ett sätt som är lämpligt med hänsyn till möjligheterna att förebygga olägenhet för människors hälsa i fråga om omgivningsbuller.
Med olägenhet för människors hälsa avses en störning som enligt medicinsk eller hygienisk bedömning kan påverka hälsan menligt och som inte är ringa eller helt tillfällig.
Första stycket 1 tillämpas även i ärenden om förhandsbesked.
Lag (2014:902)
.
7 §
Vid planläggning enligt denna lag ska hänsyn tas till behovet av att det inom eller i nära anslutning till områden med sammanhållen bebyggelse finns
1. gator och vägar,
2. torg,
3. parker och andra grönområden,
4. lämpliga platser för lek, motion och annan utevistelse, och
5. möjligheter att anordna en rimlig samhällsservice och kommersiell service.
8 §
Vid planläggning och i ärenden om bygglov enligt denna lag ska byggnadsverk som placeras under markytan i skälig omfattning utformas så att det inte försvårar användningen av marken ovanför.
9 §
Planläggning av mark och vattenområden samt lokalisering, placering och utformning av byggnadsverk, skyltar och ljusanordningar enligt denna lag får inte ske så att den avsedda användningen eller byggnadsverket, skylten eller ljusanordningen kan medföra en sådan påverkan på grundvattnet eller omgivningen i övrigt som innebär fara för människors hälsa och säkerhet eller betydande olägenhet på annat sätt.
10 §
Vid planläggning och i andra ärenden enligt denna lag ska miljökvalitetsnormerna i 5 kap. miljöbalken eller i föreskrifter som har meddelats med stöd av 5 kap. miljöbalken följas.
11 §
Planläggning och annan prövning enligt denna lag som avser en användning av ett mark- eller vattenområde som också har prövats eller ska prövas enligt annan lag ska samordnas med det andra arbetet, om det lämpligen kan ske.
3 kap. Översiktsplan
1 §
Varje kommun ska ha en aktuell översiktsplan, som omfattar hela kommunen.
Översiktsplanens syfte
2 §
Översiktsplanen ska ange inriktningen för den långsiktiga  utvecklingen av den fysiska miljön.
Planen ska även ge vägledning för beslut om
1. hur mark- och vattenområden ska användas, och
2. hur den byggda miljön ska användas, utvecklas och bevaras.
Planen är inte bindande.
Lag (2020:76)
.
Översiktsplanens innehåll
3 §
Kommunen ska i översiktsplanen redovisa grunddragen i  fråga om den avsedda användningen av mark- och vattenområden  för hela kommunen. Grunddragen ska framgå av en karta.
Av planen ska det även framgå hur kommunen anser att den  byggda miljön ska användas, utvecklas och bevaras.
Lag (2020:76)
.
4 §
Kommunen ska i översiktsplanen redovisa de förhållanden  som med hänsyn till de allmänna intressena i 2 kap. kan ha en  väsentlig betydelse för sådana beslut som avses i 2 § andra  stycket. Riksintressen enligt 3 eller 4 kap. miljöbalken ska  alltid redovisas.
Av planen ska det även framgå hur kommunen anser att
1. riksintressen ska tillgodoses,
2. gällande miljökvalitetsnormer enligt 5 kap. miljöbalken ska  följas, och
3. förhållanden av väsentlig betydelse i övrigt bör beaktas.
Lag (2020:76)
.
5 §
Av översiktsplanen ska även följande framgå:
1. hur kommunen avser att tillgodose det långsiktiga behovet  av bostäder,
2. hur kommunen i den fysiska planeringen avser att ta hänsyn  till och samordna översiktsplanen med relevanta nationella och  regionala mål, planer och program av betydelse för en hållbar  utveckling inom kommunen,
3. sådana områden för landsbygdsutveckling i strandnära lägen  som avses i 7 kap. 18 h § första stycket miljöbalken,
4. kommunens syn på risken för skador på den byggda miljön som  kan följa av översvämning, ras, skred och erosion som är  klimatrelaterade samt på hur sådana risker kan minska eller  upphöra,
5. om översiktsplanen avviker från en regionplan för länet, på  vilket sätt den gör det och skälen för avvikelsen, och
6. sådana områden och verksamheter som angår två eller flera  kommuner eller är av regional betydelse.
Om länsstyrelsen inte har godtagit planen i en viss del, ska  det anmärkas i planen.
Lag (2025:514)
.
6 §
Översiktsplanen ska utformas så att innebörden av den  tydligt framgår.
Planen får för en viss del av kommunen redovisas med en annan  detaljeringsgrad än för kommunen i övrigt.
Lag (2020:76)
.
6 a §
Kommunen ska i översiktsplanen redovisa planens  väsentliga konsekvenser.
Lag (2020:76)
.
6 b §
Om en betydande miljöpåverkan kan antas enligt det  beslut som avses i 9 § andra stycket eller föreskrifter som  regeringen har meddelat med stöd av 6 kap. 4 § miljöbalken,  ska kommunen redovisa miljökonsekvenser i översiktsplanen på  ett sätt som uppfyller kraven i 6 kap. 11, 12 och 16 §§  miljöbalken.
Om en betydande miljöpåverkan inte kan antas enligt det beslut  som avses i 9 § andra stycket, ska kommunen i planen redovisa  skälen för sin bedömning i den frågan.
Lag (2020:76)
.
Att ta fram en översiktsplan
7 §
Innan kommunen antar en översiktsplan ska kommunen
1. upprätta ett förslag till plan som uppfyller kraven i 
3-6 b §§,
2. vid upprättandet av förslaget genomföra ett samråd enligt 
8-11 §§, och
3. låta förslaget granskas enligt 12-18 a §§.
Lag (2020:76)
.
Samråd om kommunens förslag
8 §
När kommunen upprättar ett förslag till översiktsplan ska  kommunen samråda med länsstyrelsen, regionen och de kommuner  som berörs. Kommunen ska också ge kommunens medlemmar, de  andra myndigheter, sammanslutningar och enskilda i övrigt som  har ett väsentligt intresse av förslaget tillfälle att delta i  samrådet.
Syftet med samrådet är att få fram ett så bra beslutsunderlag  som möjligt och att ge möjlighet till insyn och påverkan.
Under samrådet ska kommunen redovisa förslagets innebörd, skä-
len för förslaget, förslagets konsekvenser och det  planeringsunderlag som har betydelse för bedömningen av  förslaget.
Lag (2020:76)
.
9 §
Inom ramen för samrådet enligt 8 § ska kommunen undersöka  om genomförandet av översiktsplanen kan antas medföra en  betydande miljöpåverkan. Undersökningen ska ske på det sätt  som anges i 6 kap. 6 § miljöbalken och föreskrifter som  regeringen har meddelat i anslutning till den bestämmelsen.
Kommunen ska efter undersökningen avgöra frågan i ett särskilt  beslut på det sätt och med det innehåll som anges i 6 kap. 7 §  första och andra styckena miljöbalken.
Kraven enligt första och andra styckena gäller inte om frågan  om betydande miljöpåverkan redan är avgjord i föreskrifter som  regeringen har meddelat med stöd av 6 kap. 4 § miljöbalken.
Lag (2020:76)
.
9 a §
Om genomförandet av översiktsplanen kan antas medföra en  betydande miljöpåverkan, ska kommunen inom ramen för samrådet  enligt 8 § även uppfylla kraven på avgränsningssamråd i 6 kap. 
9 och 10 §§ miljöbalken.
Trots det som sägs i 6 kap. 6 och 10 §§ miljöbalken om samråd  med andra myndigheter som på grund av sitt särskilda  miljöansvar kan antas bli berörda av planen, ska kommunen i  fråga om statliga myndigheter enbart samråda med  länsstyrelsen.
Lag (2020:76)
.
10 §
Under samrådet ska länsstyrelsen särskilt
1. ta till vara och samordna statens intressen,
2. tillhandahålla underlag för kommunens bedömningar och ge  råd i fråga om sådana allmänna intressen enligt 2 kap. som  hänsyn bör tas till vid beslut om användningen av mark- och  vattenområden,
3. verka för att riksintressen enligt 3 och 4 kap. miljöbalken  tillgodoses, att miljökvalitetsnormer enligt 5 kap.  miljöbalken följs och att redovisningen av områden för  landsbygdsutveckling i strandnära lägen är förenlig med 7  kap. 18 h § första stycket miljöbalken,
4. verka för att sådana frågor om användningen av mark- och  vattenområden som angår två eller flera kommuner samordnas på  ett lämpligt sätt, och
5. verka för att bebyggelse och byggnadsverk inte blir  olämpliga med hänsyn till människors hälsa eller säkerhet  eller till risken för olyckor, översvämning eller erosion.
Länsstyrelsen ska dessutom ge råd i övrigt om tillämpningen av  bestämmelserna i denna lag, om det behövs från allmän  synpunkt.
Lag (2025:514)
.
11 §
Kommunen ska redovisa resultatet av samrådet i en samrådsredogörelse som också ska innehålla de förslag som framförda synpunkter har gett anledning till.
Samrådsredogörelsen ska finnas tillsammans med planförslaget.
Granskning av kommunens förslag
12 §
Kommunen ska låta planförslaget granskas under minst två  månader (granskningstid).
Under granskningstiden ska kommunen hålla förslaget  tillgängligt för granskning. Kommunen ska också se till att  samrådsredogörelsen och det förslag som samrådet har avsett  finns tillgängliga.
Lag (2020:76)
.
13 §
Kommunen ska före granskningstidens början kungöra att  planförslaget finns tillgängligt för granskning. Kommunen ska  anslå kungörelsen på kommunens anslagstavla och införa den i  en ortstidning. Av kungörelsen ska det framgå
1. var planförslaget hålls tillgängligt för granskning,
2. att den som vill lämna synpunkter på förslaget ska göra det  senast under granskningstiden, och
3. på vilket sätt och till vem synpunkter på förslaget ska  lämnas.
Kungörandet ska ske enligt lagen (1977:654) om kungörande i  mål och ärenden hos myndighet m.m.
Lag (2020:76)
.
14 §
Kommunen ska senast den dag då kungörelsen anslås på  kommunens anslagstavla skicka planförslaget och kungörelsen  till länsstyrelsen, regionen och de kommuner som berörs.
Lag (2020:76)
.
15 §
Den som vill lämna synpunkter på planförslaget ska göra  det skriftligen under granskningstiden.
Lag (2020:76)
.
16 §
Länsstyrelsen ska under granskningstiden lämna ett  gransknings-yttrande över planförslaget.
Länsstyrelsen ska i yttrandet enbart ange om
1. förslaget inte tillgodoser ett riksintresse enligt 3 eller 
4 kap. miljöbalken,
2. förslaget kan medverka till att en miljökvalitetsnorm  enligt 5 kap. miljöbalken inte följs,
3. redovisningen av områden för landsbygdsutveckling i  strandnära lägen inte är förenlig med 7 kap. 18 h § första  stycket miljöbalken,
4. sådana frågor rörande användningen av mark- och  vattenområden som angår två eller flera kommuner inte  samordnas på ett lämpligt sätt, och
5. en bebyggelse blir olämplig eller ett byggnadsverk  olämpligt med hänsyn till människors hälsa eller säkerhet  eller till risken för olyckor, översvämning eller erosion.
Lag (2025:514)
.
17 §
Efter granskningstiden ska kommunen i ett särskilt  utlåtande sammanställa de synpunkter som kommit fram och  redovisa de förslag som synpunkterna gett anledning till.
Lag (2020:76)
.
18 §
Om planförslaget ändras väsentligt efter  granskningstiden, ska kommunen låta förslaget granskas på  nytt.
Lag (2020:76)
.
18 a §
På kommunens begäran ska länsstyrelsen tillhandahålla  ett reviderat granskningsyttrande enligt 16 §, om
1. kommunen ändrar planförslaget efter granskningstiden utan  att en ny granskning enligt 18 § äger rum, och
2. länsstyrelsens yttrande till följd av ändringen helt eller  delvis inte längre är relevant.
Lag (2020:76)
.
Antagande
19 §
Kommunfullmäktige beslutar i frågor om antagande av  översiktsplanen.
Lag (2020:76)
.
19 a §
Kommunen ska senast dagen efter det att beslutet att  anta översiktsplanen har tillkännagetts
1. skicka ett meddelande om detta och ett protokollsutdrag med  beslutet till länsstyrelsen, och
2. hålla planen tillgänglig på sin webbplats.
Skyldigheten enligt första stycket 2 upphör om beslutet  upphävs efter ett överklagande eller när planen inte längre  gäller därför att ett beslut att anta en ny plan har fått laga  kraft.
Lag (2020:76)
.
20 §
Kommunen ska redovisa länsstyrelsens granskningsyttrande  enligt 16 § tillsammans med översiktsplanen.
Lag (2020:76)
.
21 §
Ett beslut att anta översiktsplanen gäller först sedan  beslutet har fått laga kraft.
Lag (2020:76)
.
22 §
När ett beslut att anta översiktsplanen har fått laga  kraft, ska kommunen inom sex veckor skicka följande handlingar  till Boverket, länsstyrelsen, lantmäterimyndigheten, regionen  och de kommuner som berörs:
1. översiktsplanen,
2. den samrådsredogörelse som avses i 11 §,
3. det granskningsyttrande som avses i 16 §,
4. det utlåtande som avses i 17 §, och
5. ett protokollsutdrag med beslutet.
Lag (2020:76)
.
Översyn av planens aktualitet
23 §
Kommunfullmäktige ska anta en planeringsstrategi senast 
24 månader efter ett ordinarie val. I strategin ska  fullmäktige
1. ta ställning till dels ändrade planeringsförutsättningar av  betydelse för översiktsplanens aktualitet, dels kommunens  fortsatta arbete med översiktsplaneringen, och
2. bedöma i vilken utsträckning planen är aktuell i  förhållande till kraven i 3 §, 4 § andra stycket 1 och 2 samt 
5 §.
En planeringsstrategi kan ändras fram till nästa ordinarie  val.
Kraven i första stycket gäller dock inte om fullmäktige i  stället antar en ny översiktsplan inom den tid som anges där.
Lag (2020:76)
.
24 §
När kommunfullmäktige har antagit eller ändrat  planeringsstrategin ska kommunen inom två veckor från det att  beslutet har tillkännagetts
1. skicka strategin och ett protokollsutdrag med beslutet till  Boverket, länsstyrelsen, regionen och de kommuner som berörs,  och
2. hålla strategin tillgänglig på kommunens webbplats, tills  en ny strategi antas.
Lag (2020:76)
.
25 §
En översiktsplan är aktuell från det att planen har fått  laga kraft eller kommunfullmäktige har antagit en  planeringsstrategi enligt 23 § och fram till 24 månader efter  nästa ordinarie val, om inte fullmäktige i en sådan strategi  har bedömt att planen helt eller delvis inte är aktuell.
En översiktsplan upphör att vara aktuell när den tid som anges  i första stycket har löpt ut, om inte fullmäktige innan dess  antar en planeringsstrategi.
Lag (2020:76)
.
26 §
Länsstyrelsen ska i ett underlag till kommunen redovisa  sådana statliga och mellankommunala intressen som kan ha  betydelse för översiktsplanens aktualitet. Redovisningen ska  göras under den andra halvan av tiden mellan två ordinarie val  till kommunfullmäktige.
I underlaget ska länsstyrelsen ange
1. hur dessa intressen förhåller sig till översiktsplanen, och
2. om länsstyrelsens granskningsyttrande i någon del inte  längre gäller.
Länsstyrelsen ska även lämna ett sådant underlag till kommunen  när kommunen begär det.
Lag (2020:76)
.
Ändringar
27 §
En översiktsplan kan ändras för en viss del av kommunen.  Den kan också ändras genom ett tillägg för att tillgodose ett  visst allmänt intresse. Om inte annat följer av 28 §, ska 1-22 §§ tillämpas när planen ändras.
När planen ändras ska sambanden med och konsekvenserna för den  som helhet redovisas.
Lag (2020:76)
.
28 §
Om ett förslag till ändring avser endast en viss del av  kommunen är det, trots det som sägs i 12 §, tillräckligt att  granskningstiden är sex veckor.
Lag (2020:76)
.
4 kap. Reglering med detaljplan och områdesbestämmelser
1 §
Inom kommunen får mark- och vattenområdens användning,  bebyggelse och byggnadsverk regleras med detaljplaner eller  områdesbestämmelser enligt detta kapitel.
Krav på reglering med detaljplan
2 §
Kommunen ska med en detaljplan pröva ett mark- eller  vattenområdes lämplighet för bebyggelse och byggnadsverk samt  reglera bebyggelsemiljöns utformning för
1. en ny sammanhållen bebyggelse med bygglovspliktiga  byggnadsverk, om det behövs med hänsyn till bebyggelsens  karaktär, omfattning eller inverkan på omgivningen, till  behovet av samordning eller till förhållandena i övrigt,
2. en bebyggelse som ska förändras eller bevaras, om  regleringen behöver ske i ett sammanhang med hänsyn till den  fysiska miljö som åtgärden ska genomföras i, till åtgärdens  karaktär eller omfattning eller till förhållandena i övrigt,
3. en åtgärd som kräver bygglov,
a) om åtgärden innebär att ett område kan tas i anspråk för,  eller om den vidtas i ett område som redan har tagits i  anspråk för, att anlägga
- ett industriområde,
- ett köpcentrum, en parkeringsanläggning eller något annat  stadsbyggnadsprojekt,
- en skidbacke, skidlift eller linbana med tillhörande  anläggningar,
- en hamn för fritidsbåtar,
- ett hotellkomplex eller en fritidsby med tillhörande  anläggningar, utanför sammanhållen bebyggelse,
- en campingplats,
- en nöjespark, eller
- en djurpark, och
b) om åtgärden kan antas medföra en betydande miljöpåverkan,
4. ett nytt byggnadsverk som inte är ett vindkraftverk, om  byggnadsverket kräver bygglov eller är en annan byggnad än en  sådan som avses i 9 kap. 4 a §, och
a) byggnadsverket eller dess användning får betydande inverkan  på omgivningen eller om det råder stor efterfrågan på området  för bebyggande, eller
b) byggnadsverket placeras i närheten av en verksamhet som  omfattas av lagen (1999:381) om åtgärder för att förebygga och  begränsa följderna av allvarliga kemikalieolyckor, och
5. en åtgärd som kräver bygglov vid nyetablering av en  verksamhet som omfattas av lagen om åtgärder för att förebygga  och begränsa följderna av allvarliga kemikalieolyckor.
Första stycket 3 gäller inte åtgärder som enligt föreskrifter  meddelade med stöd av 16 kap. 1 § 1 inte ska antas medföra en  betydande miljöpåverkan.
Trots första stycket 4 krävs det ingen detaljplan om  byggnadsverket kan prövas i samband med en prövning av ansökan  om bygglov eller förhandsbesked.
Lag (2021:785)
.
3 §
Kommunen ska med en detaljplan pröva ett mark- eller vattenområdes lämplighet för ett vindkraftverk, om
1. vindkraftverket omfattas av krav på bygglov eller anmälan enligt föreskrifter som har meddelats med stöd av 16 kap. 7 eller 8 §,
2. det råder stor efterfrågan på området för bebyggande, och
3. kraftverket inte kan prövas i samband med prövning av ansökan om bygglov, förhandsbesked eller anmälan.
4 §
Trots 2 och 3 §§ behöver reglering inte göras med en detaljplan, om tillräcklig reglering har gjorts med områdesbestämmelser.
5 §
I en detaljplan ska kommunen
1. bestämma och ange gränserna för allmänna platser, kvartersmark och vattenområden,
2. bestämma användningen och utformningen av allmänna platser som kommunen är huvudman för, och
3. bestämma användningen av kvartersmark och vattenområden.
Markreservat och allmänna platser
6 §
I en detaljplan får kommunen bestämma markreservat för sådana trafik- och väganläggningar, energianläggningar, anordningar för elektroniska kommunikationsnät och ledningar som behövs för allmänna ändamål.
7 §
Kommunen ska vara huvudman för allmänna platser. Kommunen får dock, om det finns särskilda skäl för det, i detaljplanen bestämma att huvudmannaskapet i stället ska vara enskilt för en eller flera allmänna platser.
Lag (2014:900)
.
8 §
I en detaljplan får kommunen bestämma
1. hur allmänna platser som är särskilt värdefulla från historisk, kulturhistorisk, miljömässig eller konstnärlig synpunkt ska skyddas, och
2. hur allmänna platser som har enskilt huvudmannaskap ska användas och utformas.
Lag (2014:900)
.
9 §
I en detaljplan får kommunen bestämma om stängsel samt utfart eller annan utgång mot allmänna platser.
Markytan
10 §
I en detaljplan får kommunen bestämma om vegetation och om markytans utformning och höjdläge.
Bebyggandets omfattning och byggnaders omfattning och användning
11 §
I en detaljplan får kommunen bestämma
1. bebyggandets omfattning över och under markytan,
2. byggnaders användning, och
3. andelen lägenheter av olika slag i bostadsbyggnader och lägenheternas storlek.
Skydd mot störningar
12 §
I en detaljplan får kommunen bestämma
1. skyddsåtgärder för att motverka markförorening, olyckor, översvämning och erosion,
2. skyddsåtgärder för att motverka störningar från omgivningen, och
3. om det finns särskilda skäl för det, högsta tillåtna värden för störningar genom luftförorening, buller, skakning, ljus eller andra olägenheter som omfattas av 9 kap. miljöbalken.
Parkering
13 §
I en detaljplan får kommunen bestämma
1. de krav i fråga om att ordna utrymme för parkering, lastning och lossning som behövs med hänsyn till 8 kap. 9 § första stycket 4,
2. placeringen och utformningen av parkeringsplatser, och
3. att viss mark eller vissa byggnader inte får användas för parkering.
Bygglov, rivningslov och marklov
14 §
I en detaljplan får kommunen bestämma att lov eller startbesked för en åtgärd som innebär en väsentlig ändring av markens användning endast får ges under förutsättning att
1. en viss anläggning för trafik, energi- eller vattenförsörjning eller avlopp, som kommunen inte ska vara huvudman för, har kommit till stånd,
2. ett visst byggnadsverk på tomten har rivits, byggts om, flyttats eller fått den ändrade användning som anges i planen,
3. utfarten eller en annan utgång från fastigheten har ändrats,
4. markens lämplighet för bebyggande har säkerställts genom att en markförorening har avhjälpts eller en skydds- eller säkerhetsåtgärd har vidtagits på tomten,
5. åtgärder som förebygger olägenheter från omgivningsbuller har vidtagits.
Lag (2014:902)
.
15 §
I en detaljplan får kommunen bestämma omfattningen av kraven på
1. bygglov enligt det som anges i 9 kap. 7 och 8 §§,
2. rivningslov enligt 9 kap. 10 § första stycket 1 och andra stycket, och
3. marklov enligt 9 kap. 11 och 12 §§.
Placering, utformning och utförande av byggnadsverk och tomter
16 §
I en detaljplan får kommunen
1. bestämma placering, utformning och utförande av byggnadsverk och tomter,
2. i fråga om byggnadsverk bestämma de preciserade krav som behövs för att följa kraven på varsamhet enligt 2 kap. 6 §
tredje stycket och 8 kap. 17 och 18 §§,
3. bestämma om skydd för sådana särskilt värdefulla byggnadsverk, tomter, bebyggelseområden och allmänna platser som avses i 2 kap. 6 § tredje stycket och 8 kap. 13 §,
4. bestämma att byggnader som omfattas av förbudet mot förvanskning enligt 8 kap. 13 § inte får rivas, och
5. i fråga om andra ändringar av byggnader än tillbyggnader bestämma sådana krav på byggnadsverk som avses i 16 kap. 2 och 5 §§ och bestämma undantag från sådana krav.
Lag (2014:900)
.
Strandskydd
17 §
I en detaljplan får kommunen upphäva strandskydd enligt 
7 kap. miljöbalken för ett område, om det finns särskilda skäl  för det och om intresset av att ta området i anspråk på det  sätt som avses med planen väger tyngre än  strandskyddsintresset. En bestämmelse om upphävande får dock  inte avse ett sådant område som enligt 7 kap. 18 § första  stycket 2 miljöbalken omfattas av länsstyrelsens  beslutanderätt. Bestämmelserna i 7 kap. 18 e och 18 g-18 j §§  miljöbalken ska tillämpas på detaljplanebestämmelser om  upphävande av strandskydd.
Lag (2025:514)
.
17 a §
Om strandskyddet för ett område som omfattas av en  detaljplan eller av områdesbestämmelser har upphävts med stöd  av 17 § eller mot-svarande äldre bestämmelser och planen eller  områdesbestämmelserna ersätts med en ny detaljplan där området  ska ha samma användning som tidigare, får kommunen i den nya  detaljplanen bestämma att strandskyddet även fortsatt ska vara  upphävt. En sådan bestämmelse får tas in i den nya  detaljplanen utan tillämpning av 7 kap. 18 e och 18 g-18 j §§  miljöbalken.
Lag (2025:514)
.
Fastighetsindelning m.m.
18 §
I en detaljplan får kommunen bestämma en största eller  minsta storlek på fastigheter och bestämma markreservat för  gemensamhetsanläggningar.
Om det behövs för genomförandet av en ändamålsenlig indelning  i fastigheter eller för att annars underlätta detaljplanens  genomförande, får kommunen också bestämma
1. hur området ska vara indelat i fastigheter,
2. de servitut, ledningsrätter och liknande särskilda  rättigheter som ska bildas, ändras eller upphävas,
3. de anläggningar som ska utgöra gemensamhetsanläggningar,  och
4. de fastigheter som ska delta i gemensamhetsanläggningarna  och de utrymmen som ska tas i anspråk för anläggningarna.
En detaljplanebestämmelse om områdets indelning i fastigheter  eller om servitut eller liknande särskilda rättigheter ska  vara förenlig med 3 kap. 1 § och 5 kap. 4 § första stycket  fastighetsbildningslagen (1970:988). En  detaljplanebestämmelse om inrättande av en  gemensamhetsanläggning ska vara förenlig med 5 och 6 §§  anläggningslagen (1973:1149). En detaljplanebestämmelse om  ledningsrätt ska vara förenlig med 6 § ledningsrättslagen 
(1973:1144).
Lag (2015:668)
.
18 a §
Bestämmelserna i 18 § om fastigheter ska tillämpas också på mark eller annat utrymme som hör till flera fastigheter gemensamt.
Lag (2011:335)
.
19 §
Har upphävts genom
lag (2012:187)
.
20 §
Har upphävts genom
lag (2012:187)
.
Detaljplanens genomförandetid
21 §
I detaljplanen ska kommunen ange en genomförandetid. Tiden ska bestämmas så att det finns rimliga möjligheter att genomföra planen, men tiden får inte vara kortare än fem år och inte längre än femton år.
Tiden räknas från den dag då beslutet att anta planen vinner laga kraft. Om någon del av planen får genomföras tidigare på grund av ett förordnande enligt 13 kap. 17 § tredje stycket, räknas tiden från den dag då genomförandet får påbörjas. Detta gäller dock inte om kommunen i planen har bestämt att tiden ska räknas från en senare tidpunkt eller bestämt olika tider för skilda områden av planen.
22 §
Om en detaljplan ändras, ska planens genomförandetid  gälla också för den fråga som ändringen avser.
Om planen vid ändringen inte innehåller någon uppgift om  genomförandetid, ska kommunen med tillämpning av 21 §  bestämma en särskild genomförandetid för den fråga som  ändringen avser.
Någon genomförandetid ska dock inte gälla eller bestämmas för  en sådan fråga som innebär upphävande av en del av  detaljplanen eller av en detaljplanebestämmelse.
Lag (2015:668)
.
23 §
Om detaljplanen saknar uppgift om genomförandetidens längd, ska längden anses vara femton år. Om planen saknar uppgift om när tiden ska börja räknas, ska den räknas enligt 21 § andra stycket.
24 §
Innan genomförandetiden har gått ut får den förlängas med högst fem år i sänder. Efter det att genomförandetiden har gått ut, får den förnyas med högst fem år i sänder.
En förlängning eller förnyelse får avse ett visst område av detaljplanen.
25 §
Om någon i fråga om en viss fastighet har påbörjat åtgärder för att genomföra detaljplanen men inte hinner fullfölja åtgärderna före genomförandetidens utgång och förseningen beror på omständigheter som kommunen råder över, ska kommunen förlänga genomförandetiden för den fastigheten.
Förlängningen ska ske med den tid som är skälig.
En ansökan om förlängning ska göras före genomförandetidens utgång.
Tillfällig användning
26 §
I detaljplanen får kommunen bestämma tillfällig användning av mark eller byggnader som inte genast behöver tas i anspråk för det ändamål som anges i planen.
27 §
Den tid som den tillfälliga användningen får pågå ska bestämmas i planen.
Tiden får bestämmas till högst tio år och ska räknas från den dag som följer av 21 § andra stycket.
28 §
Om detaljplanen saknar uppgift om hur lång tid en tillfällig användning får pågå, är tiden fem år.
29 §
Tiden för tillfällig användning får förlängas med högst fem år i sänder.
Den sammanlagda tiden får dock inte överstiga tjugo år.
Detaljplanens omfattning och utformning
30 §
En detaljplan ska bestå av en karta över det område som  planen omfattar (plankarta) och de bestämmelser i övrigt som  behövs. Av plankartan ska det framgå hur planområdet delas  upp för skilda ändamål och vilka bestämmelser som gäller för  olika områden.
Om det behövs för att planen ska bli tydlig, får reglering av  frågor som avses i 18 § andra stycket redovisas på en  särskild plankarta.
Lag (2015:668)
.
31 §
En beskrivning av hur detaljplanen ska förstås och genomföras
(planbeskrivning) ska finnas tillsammans med planen.
32 §
En detaljplan får inte omfatta ett större område än vad som behövs med hänsyn till planens syfte och genomförandetid.
Den avsedda regleringen av bebyggelsen, byggnadsverk och miljön i övrigt ska tydligt framgå av planen.
Detaljplanen får inte vara mer detaljerad än som behövs med hänsyn till planens syfte.
Lag (2011:335)
.
33 §
Planbeskrivningen ska innehålla en redovisning av
1. planeringsförutsättningarna,
2. planens syfte,
3. hur planen är avsedd att genomföras,
4. de överväganden som har legat till grund för planens  utformning med hänsyn till motstående intressen och planens  konsekvenser,
5. om planen avviker från översiktsplanen, på vilket sätt den  i så fall gör det och skälen för avvikelsen, och
6. om något av de underlag som avses i 5 kap. 8 § har tagits  fram av en enskild, vilket underlag det i så fall är och vem  som har tagit fram det.
Planbeskrivningen ska innehålla det illustrationsmaterial som  behövs för att förstå planen.
Av redovisningen enligt första stycket 3 ska framgå de  organisatoriska, tekniska, ekonomiska och fastighetsrättsliga  åtgärder som behövs för att planen ska kunna genomföras på ett  samordnat och ändamålsenligt sätt samt vilka konsekvenser  dessa åtgärder får för fastighetsägarna och andra berörda.  Vidare ska det framgå om kommunen avser att ingå  exploateringsavtal eller genomföra markanvisningar, dessa  avtals huvudsakliga innehåll och konsekvenserna av att planen  helt eller delvis genomförs med stöd av ett eller flera sådana  avtal.
Lag (2021:752)
.
33 a §
Om en detaljplan avser en eller flera bostadsbyggnader ska planbeskrivningen, om det inte kan anses obehövligt med hänsyn till bullersituationen, innehålla en redovisning av beräknade värden för omgivningsbuller
1. vid bostadsbyggnadens fasad, och
2. vid en uteplats om en sådan ska anordnas i anslutning till byggnaden.
Lag (2014:902)
.
33 b §
Om en betydande miljöpåverkan inte kan antas enligt det  beslut som avses i 5 kap. 11 a § tredje stycket, ska skälen  för bedömningen i den frågan anges i redovisningen enligt 33 §  första stycket 4.
Lag (2021:785)
.
34 §
Om en betydande miljöpåverkan kan antas enligt det beslut  som avses i 5 kap. 11 a § tredje stycket eller föreskrifter  som regeringen har meddelat med stöd av 6 kap. 4 §  miljöbalken, ska redovisningen enligt 33 § första stycket 4 i  fråga om miljökonsekvenserna ha det innehåll som följer av 
6 kap. 11, 12 och 16 §§ miljöbalken.
Redovisningen ska också uppfylla kraven i 6 kap. 35 § 1-7, 36, 
37 och 43 §§ miljöbalken och föreskrifter som har meddelats i  anslutning till dessa bestämmelser, om genomförandet av  detaljplanen kan antas medföra en betydande miljöpåverkan på  grund av att planområdet får tas i anspråk för att anlägga
1. ett industriområde,
2. ett köpcentrum, en parkeringsanläggning eller något annat  stadsbyggnadsprojekt,
3. en skidbacke, skidlift eller linbana med tillhörande  anläggningar,
4. en hamn för fritidsbåtar,
5. ett hotellkomplex eller en fritidsby med tillhörande  anläggningar, utanför sammanhållen bebyggelse,
6. en campingplats,
7. en nöjespark,
8. en djurpark,
9. en spårväg, eller
10. en tunnelbana.
Lag (2021:785)
.
35 §
Redovisningen enligt 33 § första stycket 4 behöver inte innehålla någon miljökonsekvensbeskrivning som är särskilt upprättad för detaljplaneärendet, om planen är en sådan som avses i 5 kap. 7 a § och miljökonsekvensbeskrivningen i det andra ärendet återges i och är aktuell och tillräcklig för detaljplaneärendet.
Lag (2014:900)
.
36 §
Detaljplanen ska vara utformad med skälig hänsyn till befintliga bebyggelse-, äganderätts- och fastighetsförhållanden som kan inverka på planens genomförande.
I de delar som planen medför att mark eller annat utrymme eller särskild rätt till mark eller annat utrymme kan komma att tas i anspråk enligt 6 kap. 13 eller 16 § ska planen vara utformad så att de fördelar som kan vinnas med den överväger de olägenheter som planen orsakar enskilda.
Lag (2014:900)
.
37 §
En detaljplan får innebära en närmare reglering av möjligheterna att bedriva handel endast om det finns skäl av betydande vikt för det.
Detaljplanens giltighet
38 §
En detaljplan gäller till dess den ändras eller upphävs.
39 §
En detaljplan får inte ändras eller upphävas före  genomförandetidens utgång, om någon fastighetsägare som  berörs motsätter sig det.
Första stycket gäller inte om ändringen eller upphävandet  behövs
1. på grund av nya förhållanden av stor allmän vikt som inte  har kunnat förutses vid planläggningen, eller
2. för införande av bestämmelser enligt 18 § andra stycket.
Lag (2015:668)
.
40 §
De rättigheter som har uppkommit genom detaljplanen hindrar inte att detaljplanen ändras eller upphävs efter genomförandetidens utgång.
Områdesbestämmelser
41 §
Kommunen får anta områdesbestämmelser för att i vissa avseenden reglera begränsade områden av kommunen som inte omfattas av en detaljplan.
42 §
Med områdesbestämmelser får kommunen endast reglera
1. grunddragen för användningen av mark- och vattenområden för bebyggelse, fritidsanläggningar, kommunikationsleder och andra jämförliga ändamål, om det behövs för att säkerställa syftet med översiktsplanen eller för att tillgodose ett riksintresse enligt 3 eller 4 kap. miljöbalken,
2. användningen och utformningen av mark för gemensam användning,
3. största tillåtna byggnads- eller bruksarean för fritidshus och storleken på tomter för sådana hus,
4. omfattningen av kraven på bygglov enligt det som anges i 9 kap. 7 och 8 §§, rivningslov enligt 9 kap. 10 § första stycket 2 och marklov enligt 9 kap. 13 §, och
5. placering, utformning och utförande av byggnadsverk och tomter och i samband med det bestämma
a) om vegetation och markytans utformning och höjdläge inom sådana områden som avses i 9 kap. 13 § 1,
b) om skyddsanordningar för att motverka sådana störningar från omgivningen som avses i 12 § 1, och
c) i frågor som avses i 16 § 2, 4 och 5.
I samband med en reglering enligt första stycket 2 eller 5 får kommunen även reglera skydd för sådana särskilt värdefulla byggnadsverk, tomter och bebyggelseområden som avses i 2 kap. 6 § tredje stycket och 8 kap. 13 § samt för sådan mark för gemensam användning som är särskilt värdefull från historisk, kulturhistorisk, miljömässig eller konstnärlig synpunkt.
Lag (2014:900)
.
43 §
Kommunen ska redovisa områdesbestämmelserna och skälen för dem i en särskild handling. Handlingen ska utformas så att det tydligt framgår hur bestämmelserna reglerar bebyggelse, byggnadsverk och miljön i övrigt.
Ett beslut om att ändra eller upphäva områdesbestämmelser och skälen för det ska också redovisas i en särskild handling.
5 kap. Att ta fram detaljplaner och områdesbestämmelser
1 §
Detta kapitel innehåller bestämmelser om hur en detaljplan och områdesbestämmelser upprättas, antas, ändras och upphävs samt om besked från kommunen om att inleda en sådan planläggning.
Lag (2011:335)
.
Planbesked
2 §
På begäran av någon som avser att vidta en åtgärd som kan förutsätta att en detaljplan antas, ändras eller upphävs eller att områdesbestämmelser ändras eller upphävs, ska kommunen i ett planbesked redovisa sin avsikt i frågan om att inleda en sådan planläggning.
Lag (2011:335)
.
3 §
En begäran om planbesked ska vara skriftlig och innehålla  en beskrivning av det huvudsakliga ändamålet med den avsedda  åtgärden och en karta som visar det område som berörs.
Om åtgärden avser ett byggnadsverk, ska begäran också  innehålla en beskrivning av byggnadsverkets karaktär och  ungefärliga omfattning.
Om den som gör begäran vill få besked om vilket  planeringsunderlag som kan behövas vid planläggningen och ha  möjlighet att begära ett sådant yttrande från länsstyrelsen  som avses i 5 b § första stycket, ska även det anges i  begäran.
Lag (2021:752)
.
4 §
När kommunen har fått en begäran om planbesked som uppfyller kraven i 3 §
ska kommunen ge sitt planbesked inom fyra månader, om kommunen och den som har gjort begäran inte kommer överens om något annat.
5 §
Av planbeskedet ska det framgå om kommunen avser att  inleda en planläggning.
Om kommunen avser att inleda en planläggning, ska kommunen i  planbeskedet
1. ange den tidpunkt då planläggningen enligt kommunens  bedömning kommer att
a) inledas, och
b) ha lett fram till ett slutligt beslut om att anta, ändra  eller upphäva en detaljplan eller ändra eller upphäva  områdesbestämmelser, och
2. redovisa vilket planeringsunderlag som sannolikt kan  behövas vid planläggningen, om den som har gjort begäran om  planbesked vill få besked om det.
Om kommunen inte avser att inleda en planläggning, ska  kommunen i planbeskedet ange skälen för det.
Lag (2021:752)
.
5 a §
Om den som har gjort begäran om planbesked vill ha  möjlighet att begära ett yttrande från länsstyrelsen enligt 
5 b § första stycket, får kommunen i planbeskedet medge det.
Ett medgivande förutsätter att länsstyrelsens yttrande kan  antas främja planläggningen.
Medgivandet gäller till den tidpunkt då planläggningen enligt  kommunens bedömning kommer att inledas enligt 5 § andra  stycket 1 a, om kommunen inte bestämmer annat i planbeskedet.
Lag (2021:752)
.
5 b §
Länsstyrelsen ska yttra sig över vilket  planeringsunderlag som sannolikt kan behövas för att  länsstyrelsen ska kunna fullgöra sin skyldighet enligt 22 §,  om den som har fått ett medgivande enligt 5 a § begär det.
Länsstyrelsen ska skicka sitt yttrande till kommunen och den  som har fått medgivandet.
Lag (2021:752)
.
Processen innan en detaljplan antas
6 §
Innan kommunen antar en detaljplan ska kommunen ha tagit  fram ett planförslag, samrått om förslaget och låtit det  granskas enligt 8-10 och 11-37 §§.
För vissa detaljplaner gäller enligt 7 och 7 a §§ även  särskilda bestämmelser.
Lag (2020:76)
.
7 §
Särskilda bestämmelser om ett utökat planförfarande finns  i 11 c § första stycket, 11 d och 17 §§, 18 § andra och tredje  styckena samt 25 § för en detaljplan som
1. inte är förenlig med översiktsplanen eller länsstyrelsens  granskningsyttrande enligt 3 kap. 16 §,
2. är av betydande intresse för allmänheten eller i övrigt av  stor betydelse, eller
3. kan antas medföra en betydande miljöpåverkan.
Det utökade planförfarandet ska även tillämpas om den del av  översiktsplanen som har betydelse för planförslaget inte är  aktuell enligt 3 kap. 25 § när ärendet påbörjas.
Lag (2021:785)
.
7 a §
Särskilda bestämmelser om ett samordnat planförfarande  finns i 11 c § andra stycket, 16 och 18 a §§, 21 § tredje  stycket och 23 § andra stycket för en detaljplan som är  förenlig med översiktsplanen och länsstyrelsens  granskningsyttrande enligt 3 kap. 16 § och som enbart gäller
1. en verksamhet som har tillståndsprövats eller ska  tillståndsprövas enligt föreskrifter som har meddelats med  stöd av 9 kap. 6 § miljöbalken, eller
2. en åtgärd som har prövats eller ska prövas genom  upprättande och fastställande av en vägplan enligt väglagen 
(1971:948) eller en järnvägsplan enligt lagen (1995:1649) om  byggande av järnväg.
Bestämmelserna om ett samordnat planförfarande är endast  tillämpliga om den del av översiktsplanen som har betydelse  för planförslaget är aktuell enligt 3 kap. 25 § när ärendet  påbörjas.
Lag (2021:785)
.
Underlag för detaljplanearbetet
8 §
I arbetet med att ta fram en detaljplan ska det, om det  inte är uppenbart onödigt, finnas en eller flera kartor som är  lämpliga för ändamålet (grundkartor) och en  fastighetsförteckning. Vidare ska det planeringsunderlag som  behövs finnas.
Underlagen enligt första stycket får tas fram av kommunen  eller av annan.
Lag (2021:752)
.
9 §
Av fastighetsförteckningen ska det framgå
1. vilka fastigheter som är berörda, vilken berörd mark som är samfälld för flera fastigheter och vilka allmänna vattenområden som är berörda,
2. vilka som är ägare till de fastigheter, den mark och de vattenområden som avses i 1,
3. vilka som är innehavare av någon annan särskild rätt till egendom som avses i 1 än bostadsrätt eller hyresrätt, och
4. vilka gemensamhetsanläggningar enligt anläggningslagen (1973:1149) som är berörda och vilka som är ägare till de fastigheter som deltar i anläggningarna.
Om en samfällighet, särskild rätt eller gemensamhetsanläggning som avses i första stycket förvaltas av en samfällighetsförening enligt lagen (1973:1150) om förvaltning av samfälligheter, ska föreningen anges i förteckningen i stället för ägare eller innehavare.
10 §
För att underlätta detaljplanearbetet får kommunen ange  planens utgångspunkter och mål i ett särskilt program.
Lag (2021:785)
.
Planeringsbesked
10 a §
Under arbetet med att ta fram en detaljplan får  kommunen begära ett planeringsbesked enligt 10 f §.
Lag (2017:424)
.
10 b §
En kommun som avser att begära ett planeringsbesked  innan samråd enligt 11-17 §§ är klart ska ge  lantmäterimyndigheten, de kommuner som berörs och de  myndigheter, sammanslutningar och enskilda i övrigt som har  ett väsentligt intresse i de frågor som begäran avser  tillfälle att komma in med synpunkter.
Lag (2017:424)
.
10 c §
En kommun som, innan samråd enligt 11-17 §§ är klart,  avser att begära ett planeringsbesked i fråga om en åtgärd  som kommunen avser att planera för i ett sådant planförslag  som avses i 7 § ska kungöra detta.
En sådan kungörelse ska anslås på kommunens anslagstavla och  föras in i en ortstidning. Av kungörelsen ska det framgå
1. vilken fråga som begäran om planeringsbesked avser,
2. vilket område åtgärden avser,
3. om åtgärden avviker från översiktsplanen,
4. var underlaget för begäran om planeringsbesked finns  tillgängligt, och
5. inom vilken tid, dock minst tre veckor, och till vem  synpunkter på åtgärden ska lämnas.
Kungörandet ska ske enligt lagen (1977:654) om kungörande i  mål och ärenden hos myndighet m.m.
Lag (2017:424)
.
10 d §
Kommunen ska redovisa dels de synpunkter som har  kommit fram till följd av förfarandet enligt 10 b och 
10 c §§, dels de kommentarer som kommunen har med anledning  av synpunkterna.
Lag (2017:424)
.
10 e §
En begäran om planeringsbesked ska vara skriftlig och  innehålla en redovisning enligt 10 d eller 17 §.
Lag (2017:424)
.
10 f §
Om kommunen begär det, ska länsstyrelsen ge ett  planeringsbesked.
I beskedet ska länsstyrelsen, i den utsträckning kommunen  begär det, bedöma om en åtgärd som kommunen avser att planera  för i en detaljplan har en sådan innebörd som anges i 11 kap. 
10 § andra stycket. Ett planeringsbesked får förenas med  villkor.
Ett planeringsbesked ska ges inom sex veckor från det att en  fullständig begäran kom in till länsstyrelsen, om inte längre  tid är nödvändig med hänsyn till ärendets omfattning eller  andra särskilda omständigheter.
Lag (2017:424)
.
Samråd och kungörelse
11 §
I arbetet med att ta fram ett program enligt 10 § eller  ett förslag till en detaljplan ska kommunen samråda med
1. länsstyrelsen, lantmäterimyndigheten och de kommuner som  berörs,
2. de kända sakägarna och de kända bostadsrättshavare,  hyresgäster och boende som berörs,
3. de kända organisationer av hyresgäster som har avtal om  förhandlingsordning för en berörd fastighet eller, om någon  förhandlingsordning inte gäller, som är anslutna till en  riksorganisation inom vars verksamhetsområde en berörd  fastighet är belägen, och
4. de myndigheter, sammanslutningar och enskilda i övrigt som  har ett väsentligt intresse av förslaget.
Kommunen behöver dock inte samråda med bostadsrättshavare,  hyresgäster, boende eller organisationer av hyresgäster, om  det är uppenbart att förslaget saknar betydelse för dem.
För samråd enligt första stycket 2-4 är det tillräckligt att  kommunen ger tillfälle till samråd.
Lag (2020:76)
.
11 a §
Inom ramen för ett samråd enligt 11 § om ett program  enligt 10 § eller ett planförslag ska kommunen undersöka om  genomförandet av detaljplanen kan antas medföra en betydande  miljöpåverkan. Undersökningen ska ske på det sätt som anges i 
6 kap. 6 § miljöbalken och föreskrifter som regeringen har  meddelat i anslutning till den bestämmelsen.
Om planen medger ett sådant ianspråktagande som avses i 4 kap. 
34 § andra stycket, ska kommunen vid sin bedömning av om  genomförandet av planen kan antas medföra en betydande  miljöpåverkan dessutom ta hänsyn till det som anges i  föreskrifter som regeringen har meddelat med stöd av 16 kap. 
1 § 2 b.
Kommunen ska efter undersökningen avgöra frågan i ett särskilt  beslut på det sätt och med det innehåll som anges i 6 kap. 7 §  första och andra styckena miljöbalken.
Kraven enligt första-tredje styckena gäller inte om frågan om  betydande miljöpåverkan redan är avgjord i föreskrifter som  regeringen har meddelat med stöd av 6 kap. 4 § miljöbalken  eller om planen omfattas av undantaget i 6 kap. 3 § andra  stycket 1 samma balk.
Lag (2021:785)
.
11 b §
Om genomförandet av detaljplanen kan antas medföra en  betydande miljöpåverkan, ska kommunen inom ramen för ett  samråd enligt 11 § om ett planförslag även uppfylla kraven på  avgränsningssamråd i 6 kap. 9 och 10 §§ miljöbalken.
Trots det som sägs i 6 kap. 6 och 10 §§ miljöbalken om samråd  med andra myndigheter som på grund av sitt särskilda  miljöansvar kan antas bli berörda av planen, ska kommunen i  fråga om statliga myndigheter enbart samråda med  länsstyrelsen.
Lag (2021:785)
.
11 c §
Om planförslaget är ett sådant förslag som avses i 7 §, ska kommunen kungöra förslaget och samråda om det under en viss tid som ska vara minst tre veckor (samrådstid).
För planförslag som avses i 7 a § finns bestämmelser om kungörelse i 18 a §.
Lag (2020:76)
.
11 d §
En kungörelse ska anslås på kommunens anslagstavla och  föras in i en ortstidning. Av kungörelsen ska det framgå
1. att kommunen har tagit fram ett förslag till att anta,  ändra eller upphäva en detaljplan,
2. vilket område detaljplanen avser och planens huvudsakliga  innehåll,
3. om förslaget avviker från översiktsplanen,
4. om genomförandet av planen kan antas medföra en betydande  miljöpåverkan,
5. om samråd ska ske med ett annat land enligt 6 kap. 13 §  miljöbalken,
6. när, var och på vilket sätt förslaget och det underlag som  kommunen ska tillhandahålla enligt detta kapitel finns  tillgängliga och hur lång samrådstiden är,
7. att den som vill lämna synpunkter på förslaget ska göra det  under samrådstiden,
8. till vem synpunkter på förslaget ska lämnas, och
9. tid och plats för ett offentligt möte, om ett sådant möte  kommer att anordnas.
Kungörandet ska ske enligt lagen (1977:654) om kungörande i  mål och ärenden hos myndighet m.m.
Lag (2021:785)
.
11 e §
Har upphävts genom
lag (2021:785)
.
12 §
Samrådet ska syfta till att få fram ett så bra  beslutsunderlag som möjligt och att ge möjlighet till insyn  och påverkan.
13 §
Under ett samråd om ett planförslag ska kommunen redovisa  förslaget, skälen för förslaget, det planeringsunderlag som  har betydelse och hur kommunen avser att handlägga förslaget.  Kommunen får låta bli att redovisa skälen för planförslaget  och planeringsunderlaget om det är uppenbart obehövligt.
Kommunen ska i förekommande fall även redovisa
1. en grundkarta enligt 8 §,
2. en fastighetsförteckning enligt 8 §,
3. ett program enligt 10 §,
4. det huvudsakliga innehållet i exploateringsavtal eller  markanvisningar och konsekvenserna av att planen helt eller  delvis genomförs med stöd av ett eller flera sådana avtal, och
5. sådana synpunkter på omfattningen eller detaljeringsgraden  av redovisningen av miljökonsekvenserna som kommunen har fått  under ett avgränsningssamråd.
Den information som kommunen är skyldig att redovisa enligt  denna paragraf ska, med undantag av fastighetsförteckningen,  finnas tillgänglig på kommunens webbplats under samrådet.
Skyldigheterna att redovisa och hålla information tillgänglig  enligt denna paragraf gäller inte i den utsträckning det  skulle strida mot lag eller annan författning.
Lag (2021:785)
.
14 §
Under samrådet ska länsstyrelsen särskilt
1. ta till vara och samordna statens intressen,
2. verka för att riksintressen enligt 3 och 4 kap. miljöbalken  tillgodoses, att miljökvalitetsnormer enligt 5 kap.  miljöbalken följs och att strandskydd enligt 7 kap.  miljöbalken inte upphävs i strid med gällande bestämmelser,
3. verka för att sådana frågor om användningen av mark- och  vattenområden som angår två eller flera kommuner samordnas på  ett lämpligt sätt, och
4. verka för att en bebyggelse inte blir olämplig eller ett  byggnadsverk olämpligt med hänsyn till människors hälsa eller  säkerhet eller till risken för olyckor, översvämning eller  erosion.
Under samrådet ska länsstyrelsen också särskilt ge råd om  tillämpningen av 2 kap. Länsstyrelsen ska dessutom ge råd i  övrigt om tillämpningen av bestämmelserna i denna lag, om det  behövs från allmän synpunkt.
Lag (2020:76)
.
15 §
Under samrådet ska lantmäterimyndigheten särskilt
1. verka för att ett förslag till detaljplan är förenligt med 4 kap. 7, 18 och 18 a §§ samt 33 § första stycket 3 och tredje stycket, och
2. ge råd om tillämpningen av 6 kap. 40-42 §§.
Lag (2014:900)
.
16 §
För ett planförslag som avses i 7 a § behöver samråd enligt 11-15 §§ endast ske om prövningen av det andra ärendet är avslutad och
1. den utredning som finns i det ärendet inte är tillräcklig eller inte längre är aktuell för detaljplaneärendet, eller
2. samråd inte har skett i det andra ärendet med alla dem som ska omfattas av samråd enligt 11 §.
I ett fall som avses i första stycket 2 är det tillräckligt att komplettera detaljplaneärendet så att samråd sker med dem som inte omfattades av samrådet i det andra ärendet.
Lag (2014:900)
.
17 §
Kommunen ska redovisa de synpunkter som har kommit fram  i samrådet samt de kommentarer och förslag som kommunen har  med anledning av synpunkterna. Om planförslaget är ett sådant  som avses i 7 §, ska redovisningen göras samlat för alla  synpunkter som har kommit fram (samrådsredogörelse). För  andra planförslag än sådana som avses i 7 § är det  tillräckligt att redovisningen görs i granskningsutlåtandet  enligt 23 §.
Lag (2017:965)
.
Granskning
18 §
När samrådet enligt 11-17 §§ är klart ska kommunen i en  underrättelse informera om sitt planförslag och låta det  granskas under en viss tid (granskningstid). Om de som  kommunen har samrått med enligt 11 § har godkänt  planförslaget, behöver underrättelse inte lämnas.
Granskningstiden ska vara minst två veckor, men den får göras  kortare, om alla berörda är överens om det. För ett sådant  planförslag som avses i 7 § första stycket 1 och 2 ska  granskningstiden dock vara minst tre veckor och för ett sådant  planförslag som avses i 7 § första stycket 3 minst 30 dagar.
Om kommunen när samrådet är klart bedömer att planförslaget är  ett sådant som avses i 7 §, ska kommunen dessutom kungöra  förslaget på det sätt som anges i 11 d §, om förslaget inte  har kungjorts tidigare eller det har ändrats väsentligt. Det  som sägs om samrådstid i 11 d § ska då i stället avse  granskningstid.
Lag (2021:785)
.
18 a §
Om planförslaget är ett sådant som avses i 7 a §, ska  kommunen kungöra förslaget på det sätt som anges i 11 d § och  låta det granskas. Det som sägs om samrådstid i 11 d § ska då  i stället avse granskningstid. Granskningstiden ska vara minst  tre veckor.
Kungörandet får samordnas med det kungörande som ska ske i det  andra ärendet som avses i 7 a §.
Lag (2020:76)
.
19 §
En underrättelse enligt 18 § ska anslås på kommunens  anslagstavla. Av underrättelsen ska det framgå
1. att kommunen har tagit fram ett förslag till att anta,  ändra eller upphäva en detaljplan,
2. vilket område detaljplanen avser och planens huvudsakliga  innehåll,
3. om förslaget avviker från översiktsplanen,
4. om genomförandet av planen kan antas medföra en betydande  miljöpåverkan,
5. om samråd ska ske med ett annat land enligt 6 kap. 13 §  miljöbalken,
6. när, var och på vilket sätt förslaget och det underlag som  kommunen ska tillhandahålla enligt detta kapitel finns  tillgängliga för granskning och hur lång granskningstiden är,
7. att den som vill lämna synpunkter på förslaget ska göra det  under granskningstiden,
8. till vem synpunkter på förslaget ska lämnas,
9. tid och plats för ett offentligt möte, om ett sådant möte  kommer att anordnas, och
10. att den som inte senast under granskningstiden har lämnat  någon skriftlig synpunkt på förslaget kan förlora rätten att  överklaga beslut att anta planen.
Lag (2021:785)
.
20 §
Kommunen ska senast den dag då underrättelsen anslås på kommunens anslagstavla skicka
1. ett meddelande om innehållet i underrättelsen till kända sakägare och dem som avses i 11 § första stycket 3 och 4, och
2. förslaget och den samrådsredogörelse som avses i 17 § till länsstyrelsen, lantmäterimyndigheten och de kommuner som berörs.
Lag (2014:900)
.
21 §
Under granskningstiden ska kommunen hålla förslaget  tillgängligt för alla som vill granska det. Kommunen ska också  se till att de grundkartor och den fastighetsförteckning som  avses i 8 §, det program som avses i 10 § och den  samrådsredogörelse som avses i 17 § finns tillgängliga, liksom  det planeringsunderlag som kommunen anser har betydelse för  bedömningen av förslaget. Kommunen ska hålla informationen,  med undantag av fastighetsförteckningen, tillgänglig på sin  webbplats under granskningstiden.
Dessa skyldigheter gäller inte i den utsträckning det skulle  strida mot lag eller annan författning.
Om förslaget är ett sådant som avses i 7 a § och kungörandet  har samordnats enligt 18 a § andra stycket, får kommunen  fullgöra sin skyldighet enligt första stycket genom att hålla  en kopia av handlingarna i det andra ärendet tillgänglig i den  mån informationen finns där.
Lag (2021:785)
.
22 §
Under granskningstiden ska länsstyrelsen yttra sig över  planförslaget, om förslaget enligt länsstyrelsens bedömning  innebär att
1. ett riksintresse enligt 3 eller 4 kap. miljöbalken inte  tillgodoses,
2. en miljökvalitetsnorm enligt 5 kap. miljöbalken inte följs,
3. strandskydd enligt 7 kap. miljöbalken upphävs i strid med  gällande bestämmelser,
4. regleringen av sådana frågor om användningen av mark- och  vattenområden som angår flera kommuner inte har samordnats på  ett lämpligt sätt, eller
5. en bebyggelse annars blir olämplig eller ett byggnadsverk  olämpligt med hänsyn till människors hälsa eller säkerhet  eller till risken för olyckor, översvämning eller erosion.
Lag (2020:76)
.
22 a §
Under granskningstiden ska lantmäterimyndigheten yttra sig över planförslaget om myndigheten bedömer att förslaget inte är förenligt med 4 kap. 7, 18 och 18 a §§ samt 33 §
första stycket 3 och tredje stycket.
Lag (2014:900)
.
23 §
Efter granskningstiden ska kommunen göra ett  granskningsutlåtande. Det ska innehålla
1. en sammanställning av de skriftliga synpunkter som har  kommit in under granskningstiden,
2. en redovisning av kommunens förslag med anledning av  synpunkterna, och
3. information om på vilket sätt allmänheten har beretts  tillfälle att delta under planförfarandet.
Om förslaget är ett sådant som avses i 7 a § och kungörandet  har samordnats enligt 18 a § andra stycket, ska  granskningsutlåtandet också behandla de skriftliga synpunkter  som har kommit in i det andra ärendet och har betydelse för  detaljplaneprövningen.
Lag (2021:785)
.
24 §
Kommunen ska så snart som möjligt
1. på sin anslagstavla anslå en underrättelse med information  om var granskningsutlåtandet finns tillgängligt, och
2. skicka granskningsutlåtandet eller ett meddelande om var  det finns tillgängligt till dem som inte har fått sina  synpunkter tillgodosedda.
Granskningsutlåtandet ska dels finnas tillgängligt tillsammans  med övriga handlingar i ärendet, dels hållas tillgängligt på  kommunens webbplats under minst tre veckor. Dessa skyldigheter  gäller inte i den utsträckning det skulle strida mot lag eller  annan författning.
Lag (2021:785)
.
25 §
Om kommunen efter granskningstiden ändrar sitt förslag  väsentligt, ska kommunen låta granska det ändrade förslaget  enligt 18 § första och andra styckena samt 19-24 §§. Om  kommunen bedömer att förslaget är ett sådant som avses i 7 §  och det inte har kungjorts tidigare, ska kommunen dessutom  kungöra det ändrade förslaget på det sätt som anges i 11 d §.  Det som sägs om samrådstid i 11 d § ska då i stället avse  granskningstid.
Lag (2020:76)
.
Föreläggande om anspråk på ersättning eller inlösen
26 §
Om ett förslag till detaljplan kan medföra en sådan skada som avses i 14 kap. 7, 10 eller 12 §, får kommunen förelägga den som kan komma att drabbas av skadan att inom en viss tid anmäla sitt anspråk på ersättning eller inlösen.
Föreläggandet ska innehålla en upplysning om att rätten till ersättning annars kan gå förlorad.
Föreläggandet ska innehålla upplysningar om förslagets innebörd.
Tidsfristen för anmälan ska bestämmas till minst två månader. En bestämmelse om att kommunen inte får anta planen innan tidsfristen har löpt ut finns i 28 §.
Antagandet av en detaljplan
27 §
En detaljplan ska antas av kommunfullmäktige, men  fullmäktige får uppdra åt kommunstyrelsen eller  byggnadsnämnden att anta en plan som inte är av principiell  beskaffenhet eller annars av större vikt.
Ett sådant uppdrag får inte delegeras.
Lag (2017:424)
.
28 §
Om kommunen har meddelat ett föreläggande enligt 26 §, får kommunen inte anta detaljplanen innan tidsfristen för anmälan av anspråk har löpt ut.
Lag (2014:900)
.
29 §
När detaljplanen har antagits ska kommunen
1. på sin anslagstavla anslå en underrättelse med information  om antagandet tillsammans med upplysningar om var beslutet  finns tillgängligt och vad den som vill överklaga beslutet  måste göra, och
2. under minst tre veckor hålla planen, planbeskrivningen,  samrådsredogörelsen, granskningsutlåtandet och ett  protokollsutdrag med beslutet tillgängliga på sin webbplats.
Underrättelsen ska anslås och informationen göras tillgänglig  samma dag som justeringen av det protokoll som innehåller  beslutet tillkännages på kommunens anslagstavla.
Skyldigheten att hålla information tillgänglig gäller inte i  den utsträckning det skulle strida mot lag eller annan  författning.
Lag (2021:785)
.
30 §
När detaljplanen har antagits ska kommunen skicka ett  meddelande om detta till
1. länsstyrelsen och lantmäterimyndigheten,
2. de kommuner som är berörda och till regionen om det i länet  ska ske planering enligt 7 kap., och
3. dem som anges i 11 § första stycket 2 och 3 och dem som får  överklaga enligt 13 kap. 12 eller 13 § och
a) senast under granskningstiden har lämnat skriftliga  synpunkter som inte blivit tillgodosedda, eller
b) har rätt att överklaga beslutet enligt 13 kap. 11 § andra  stycket 1.
Meddelandet ska innehålla ett protokollsutdrag med beslutet  och upplysningar om vad den som vill överklaga beslutet måste  göra.
Kommunen ska till länsstyrelsen skicka det  granskningsutlåtande som avses i 23 § tillsammans med  meddelandet om att planen har antagits, om kommunen inte redan  har skickat utlåtandet enligt 24 §.
Lag (2021:785)
.
31 §
Meddelandet enligt 30 § ska skickas senast dagen efter  det att justeringen av det protokoll som innehåller beslutet  har tillkännagetts på kommunens anslagstavla.
Lag (2021:785)
.
32 §
När beslutet att anta detaljplanen har fått laga kraft  ska kommunen
1. på planhandlingarna anteckna det datum då planen fick laga  kraft och, om ett förordnande enligt 13 kap. 17 § tredje  stycket har meddelats, det datum då förordnandet meddelades,
2. inom två veckor skicka planen, planbeskrivningen och  fastighetsförteckningen enligt 8 § till länsstyrelsen och  lantmäterimyndigheten, och
3. med en kungörelse på det sätt som anges i 11 d § eller med  ett skriftligt meddelande underrätta de fastighetsägare som  kan ha rätt till ersättning enligt 14 kap. 5, 6, 7, 9, 10  eller 11 § och dem som enligt 14 kap. 12 § kan ha motsvarande  rätt till ersättning samt i underrättelsen upplysa om  innehållet i 15 kap. 5 §.
Lag (2021:752)
.
Meddelanden till samfälligheter och bostadsrättshavare
33 §
Ett meddelande enligt 20, 24 eller 30 § som ska skickas  till en samfällighet får skickas till
1. en ledamot av den styrelse som finns för samfälligheten,
2. den som är utsedd att förvalta samfällighetens  angelägenheter, eller
3. om det inte finns någon styrelse eller förvaltare, någon av  samfällighetens delägare för att hållas tillgänglig för de  andra delägarna.
Lag (2021:785)
.
34 §
Ett meddelande enligt 20, 24 eller 30 § som ska skickas  till en bostadsrättshavare som saknar känd adress, får i  stället skickas till en ledamot av styrelsen för  bostadsrättsföreningen.
Lag (2021:785)
.
Meddelanden till ett stort antal personer
35 §
Om ett meddelande enligt 20, 24 eller 30 § ska skickas  till ett stort antal personer som inte är samfälligheter eller  bostadsrättshavare, och det skulle innebära större kostnader  och besvär än vad som är försvarligt med hänsyn till ändamålet  med meddelandet att skicka det till var och en av dem, får  kommunen
1. om meddelandet är ett sådant som avses i 20 §, låta bli att  skicka det enligt 20 § 1, och
2. om meddelandet är ett sådant som avses i 24 eller 30 §, i  stället för att skicka det, kungöra meddelandet genom att  anslå det på kommunens anslagstavla och
a) föra in det i en ortstidning, eller
b) sprida ett informationsblad om kungörelsen till de boende  som är berörda, om det stora antalet mottagare av meddelandet  är boende.
Om kungörelsen avser ett meddelande enligt 30 §, ska det av  kungörelsen framgå vilket beslut som meddelandet avser, när  beslutet tillkännagavs och vad den måste göra som vill  överklaga beslutet. Om kungörelsen förs in i en ortstidning,  ska det ske samma dag som beslutet tillkännages.
Lag (2021:785)
.
36 §
Om ett meddelande avser en detaljplan som innebär att ett mark- eller vattenområde eller ett utrymme kan komma att tas i anspråk enligt 6 kap. 13 eller 16 §, får 35 § inte tillämpas för meddelanden till ägaren eller innehavaren av en särskild rätt till området eller utrymmet.
Lag (2014:900)
.
37 §
I fråga om den som har fått ett föreläggande enligt 26 § får kommunen inte tillämpa 35 § för att meddela att detaljplanen har antagits.
Att ändra och upphäva detaljplaner
38 §
Det som enligt detta kapitel gäller i fråga om förslag till och antagande av en detaljplan ska också gälla i fråga om förslag till och beslut om att ändra eller upphäva en detaljplan.
38 a §
Vid förlängning av genomförandetiden enligt 4 kap. 24 §  behöver 18 § första och andra styckena samt 19-25 §§ inte  tillämpas. Samråd enligt 11 § krävs endast med  lantmäterimyndigheten och kända sakägare inom det berörda  området.
Lag (2020:76)
.
38 b §
I fråga om förslag till att upphäva en detaljplan  behöver 18 § första och andra styckena samt 19-25 §§ inte  tillämpas när planens genomförandetid har gått ut, och  upphävandet av planen
1. är förenligt med översiktsplanen och länsstyrelsens  granskningsyttrande enligt 3 kap. 16 §,
2. inte är av betydande intresse för allmänheten eller i  övrigt av stor betydelse, och
3. inte kan antas medföra en betydande miljöpåverkan.
I fall som avses i första stycket, ska kommunen så snart som  möjligt skicka samrådsredogörelsen eller ett meddelande om var  den finns tillgänglig till dem som inte har fått sina  synpunkter tillgodosedda.
Om kommunen efter att samrådet är klart ändrar sitt förslag  väsentligt, ska kommunen trots första stycket låta granska det  ändrade förslaget enligt 18 § första och andra styckena samt 
19-24 §§.
Bestämmelserna i första-tredje styckena är endast tillämpliga  om den del av översiktsplanen som har betydelse för  upphävandet är aktuell enligt 3 kap. 25 § när ärendet  påbörjas.
Lag (2020:76)
.
38 c §
Bestämmelserna i 38 b § tillämpas också i fråga om  förslag till att upphäva en detaljplanebestämmelse enligt 4  kap. 18 § andra stycket 1 eller 2 eller motsvarande åtgärder  enligt äldre bestämmelser. I fråga om sådana förslag behöver  samråd enligt 11 § inte ske med andra kommuner eller sakägare  utanför det berörda området.
Lag (2015:668)
.
Beslut att inte anta, ändra eller upphäva en detaljplan
38 d §
Ett beslut att inte anta, ändra eller upphäva en  detaljplan ska innehålla de huvudsakliga skälen för beslutet.
Lag (2021:785)
.
Att anta, ändra och upphäva områdesbestämmelser
39 §
I fråga om förslag till och beslut om att anta, ändra  eller upphäva områdesbestämmelser ska kommunen tillämpa  bestämmelserna om förslag till och antagande av en detaljplan  i 7 §, 8 § förutom i den del som avser grundkartor, 9, 10 och 
11 §§, 11 c § första stycket, 11 d-15, 17, 18, 19 och 20 §§, 
21 § första och andra styckena, 22 och 22 a §§, 23 § första  stycket, 24, 25, 27, 29-31 §§, 32 § 1 och 2, 33-35 och 38 §§.  Vid tillämpningen ska det som sägs om detaljplan avse  områdesbestämmelserna.
Lag (2021:785)
.
Effekten av beslut enligt detta kapitel
40 §
Ett beslut att anta, ändra eller upphäva en detaljplan eller områdesbestämmelser gäller först sedan beslutet har vunnit laga kraft.
Bestämmelser som innebär att beslutet kan få tillämpas innan det har vunnit laga kraft finns i 13 kap. 17 § tredje stycket.
41 §
Områdesbestämmelser upphör att gälla när ett beslut att anta en detaljplan för området vinner laga kraft eller när en detaljplan för området får genomföras med stöd av ett förordnande enligt 13 kap. 17 § tredje stycket.
6 kap. Genomförandet av detaljplaner
1 §
Detta kapitel innehåller bestämmelser om genomförande av detaljplan för allmänna platser när kommunen är huvudman.
Bestämmelserna avser
1. kommunens rätt att lösa in fastigheter, mark och andra utrymmen,
2. ordnandet och underhållet av allmänna platser, och
3. fastighetsägares skyldighet att betala för gatukostnader m.m.
Kapitlet innehåller även bestämmelser om exploateringsavtal.
Vid enskilt huvudmannaskap tillämpas bestämmelserna om inrättande av anläggning som är gemensam för flera fastigheter i anläggningslagen (1973:1149). I anläggningslagen finns även bestämmelser om underhåll av vägar och andra allmänna platser som har enskilt huvudmannaskap.
Lag (2014:900)
.
2 §
Genomförandet av en detaljplan ska grundas på den planbeskrivning som kommunen har gjort enligt 4 kap. 31 och 33 §§.
Lag (2014:900)
.
3 §
Har upphävts genom
lag (2014:900)
.
4 §
Har upphävts genom
lag (2014:900)
.
5 §
Har upphävts genom
lag (2014:900)
.
6 §
Har upphävts genom
lag (2014:900)
.
7 §
Har upphävts genom
lag (2014:900)
.
8 §
Har upphävts genom
lag (2014:900)
.
9 §
Har upphävts genom
lag (2014:900)
.
10 §
Har upphävts genom
lag (2014:900)
.
11 §
Har upphävts genom
lag (2012:187)
.
12 §
Har upphävts genom
lag (2014:900)
.
Kommunens rätt att lösa in fastigheter, mark och andra utrymmen
13 §
Kommunen får lösa in mark eller annat utrymme som enligt detaljplanen ska användas för
1. en allmän plats som kommunen ska vara huvudman för, eller
2. annat än enskilt bebyggande, om markens eller utrymmets användning för det avsedda ändamålet inte kan anses säkerställd ändå.
Kommunens rätt enligt första stycket 2 upphör att gälla om kommunen ger bygglov enligt 9 kap. 32 a § första stycket.
Bestämmelser om skyldighet för kommunen att lösa in mark eller annat utrymme finns i 14 kap.
Lag (2014:900)
.
14 §
Om ett markområde enligt detaljplanen ska vara en enda fastighet men vid genomförandetidens utgång omfattar flera fastigheter med olika ägare och kommunen enligt planen är huvudman för en allmän plats, får kommunen lösa in fastigheter eller delar av fastigheter så att fastighetsindelningen överensstämmer med planen.
Lag (2014:900)
.
15 §
Om kommunen är huvudman för en allmän plats som är avsedd att tillgodose en kvartersmarks eller ett annat utrymmes behov av den allmänna platsen och kvartersmarken eller utrymmet vid genomförandetidens utgång inte har bebyggts på ett sätt som i huvudsak följer detaljplanen, får kommunen lösa in marken eller utrymmet.
Första stycket gäller inte om marken eller utrymmet omfattas av ett bygglov som får tas i anspråk.
Lag (2014:900)
.
16 §
Om någon har särskild rätt till mark eller annat utrymme som omfattas av kommunens rätt enligt 13, 14 eller 15 §, får kommunen också lösa in den särskilda rätten.
Lag (2014:900)
.
17 §
Om kommunen använder sig av sin rätt enligt 13, 14, 15 eller 16 §, ska ersättningen bestämmas enligt 4 kap. expropriationslagen (1972:719).
Ordnandet av allmänna platser
18 §
Efter hand som bebyggelsen färdigställs enligt detaljplanen, ska kommunen ordna de gator och andra allmänna platser som kommunen är huvudman för, så att platserna kan användas för deras avsedda ändamål.
Kommunen ska upplåta platserna för allmän användning så snart det område som platserna finns inom har bebyggts enligt planen eller, om genomförandetiden har löpt ut, efter hand som bebyggelsen färdigställs.
När platserna upplåts för allmän användning ska de vara ordnade på ett ändamålsenligt sätt och i enlighet med ortens sed. De ska i fråga om gatubredd, höjdläge och utformning i övrigt följa detaljplanen. Kommunen får göra små avvikelser från planen, om det inte motverkar syftet med planen.
19 §
I den mån staten är väghållare inom ett område som omfattas av detaljplanen, ska det som enligt 18 § gäller i fråga om kommunens skyldighet att ordna gator i stället gälla staten.
Om en gata ges en större bredd eller ett dyrbarare utförande i övrigt än vad som behövs med hänsyn till trafiken, ska kommunen trots första stycket betala merkostnaden.
Regeringen får i det enskilda fallet besluta att staten ska svara för den merkostnad som avses i andra stycket.
20 §
Innan kommunen har hunnit ordna den gata som en fastighet ska ha utgång till eller den avloppsledning som en fastighet ska få vara ansluten till, får den som vill bygga på fastigheten
1. själv ordna utfartsväg och avloppsanläggning, och
2. utan ersättning använda kommunens mark för utfartsvägen och avloppsanläggningen, om marken är avsedd för det ändamålet.
Lag (2011:335)
.
Underhållet av allmänna platser
21 §
Kommunen ska svara för underhållet av gator och andra allmänna platser som kommunen är huvudman för. Detta gäller även om detaljplanen upphävs.
22 §
Om staten är väghållare för en allmän väg inom ett område som omfattas av detaljplanen, ska staten svara för att vägen underhålls i enlighet med väglagen
(1971:948).
Om underhållet blir dyrare än vad som behövs med hänsyn till trafiken, ska kommunen trots första stycket betala merkostnaden. Detta gäller dock inte om regeringen beslutar att staten ska betala merkostnaden.
23 §
Har upphävts genom
lag (2014:900)
.
Fastighetsägares skyldighet att betala för gatukostnader m.m.
24 §
Om kommunen i egenskap av huvudman har skyldighet att anlägga eller förbättra en gata eller annan allmän plats eller vidta en annan åtgärd som är avsedd att tillgodose ett områdes behov av allmänna platser och av anordningar som normalt hör till sådana platser, får kommunen besluta att ägarna till fastigheterna i området ska betala kostnaderna för sådana åtgärder.
Kostnaderna ska fördelas mellan fastigheterna på ett skäligt och rättvist sätt.
Kommunen ska besluta om avgränsningen av det område som ska omfattas av fördelningen, vilka kostnader som ska fördelas och grunderna för fördelningen.
25 §
Om kommunen i egenskap av huvudman har skyldighet att anlägga eller förbättra en gata, får kommunen i stället för att tillämpa 24 § besluta att kostnaderna för detta ska betalas av ägarna till de fastigheter som ligger vid gatan.
Kostnaderna får fördelas mellan fastigheterna så att
1. varje fastighet svarar för hälften av den del av kostnaden som belöper på gatan framför fastigheten,
2. kostnaden för sådana anordningar som normalt hör till en gata fördelas lika, och
3. kostnaden för att anlägga ett gatukors fördelas lika mellan fastigheterna vid gatukorset.
Om kostnaden för att anlägga eller förbättra en gata inte är densamma utmed hela gatan, får kommunen besluta att kostnaden ska fördelas mellan fastigheterna på något annat sätt som är skäligt och rättvist.
Det som enligt denna paragraf gäller för en gata ska också gälla för andra allmänna platser än gator.
26 §
Om en fastighet ligger vid en allmän plats som inte är en gata, ska platsen vid tillämpningen av 24 och 25 §§ anses ha en bredd som motsvarar fem fjärdedelar av den högsta byggnadshöjd som enligt detaljplanen gällde för fastigheten när den mark som platsen ligger på uppläts för allmän användning.
27 §
Till grund för bestämmandet av betalningsskyldighetens omfattning enligt 24 eller 25 § får kommunen lägga
1. de faktiska kostnaderna, eller
2. beräkningar av vad det erfarenhetsmässigt kostar att i motsvarande utförande anlägga eller förbättra gator och andra allmänna platser.
Samråd och granskning före beslut om kostnadsfördelning
28 §
Innan kommunen beslutar om betalningsskyldighet enligt 24 eller 25 §, ska kommunen utreda frågan och upprätta det förslag till kostnadsfördelning som utredningen föranleder.
Kommunen ska ge sakägare och de bostadsrättshavare, hyresgäster och boende som berörs av förslaget samt andra sammanslutningar och enskilda som kan ha ett väsentligt intresse av förslaget tillfälle till samråd med kommunen. Samrådet ska syfta till ett utbyte av information och synpunkter. Under samrådet bör kommunen redovisa skälen för förslaget, det planeringsunderlag som har betydelse och de viktigaste följderna av förslaget.
Kommunen ska redovisa resultatet av samrådet och de förslag som samrådet har gett anledning till i en samrådsredogörelse.
29 §
Om kommunens förslag avser kostnadsfördelning enligt 24 §, ska kommunen kungöra att förslaget finns tillgängligt för granskning. Kungörelsen ska anslås på kommunens anslagstavla och föras in i en ortstidning enligt lagen (1977:654)
om kungörande i mål och ärenden hos myndighet m.m.
Av kungörelsen ska det framgå vilket område som förslaget avser, att den som vill granska förslaget och lämna synpunkter får göra det inom en viss angiven granskningstid och till vem synpunkterna ska lämnas. Granskningstiden ska vara minst tre veckor. Kommunen ska skicka en underrättelse om kungörelsen och dess innehåll i brev till de kända fastighetsägare som berörs men som inte skriftligen har godkänt förslaget.
30 §
Under granskningstiden enligt 29 § ska kommunen hålla förslaget till kostnadsfördelning och samrådsredogörelsen enligt 28 § tillgängliga för dem som vill granska förslaget.
31 §
Om kommunens förslag avser kostnadsfördelning enligt 25 §, ska kommunen ge de kända fastighetsägare som berörs men som inte skriftligen har godkänt förslaget tillfälle att senast en viss dag yttra sig över förslaget och samrådsredogörelsen.
32 §
Kommunen får inte slutligt besluta om kostnadsfördelning
1. enligt 24 § förrän granskningstiden enligt 29 § har löpt ut, eller
2. enligt 25 § förrän tiden för yttrande enligt 31 § har löpt ut.
Jämkning av betalningsskyldigheten
33 §
En fastighetsägares betalningsskyldighet enligt 24 eller 25 § ska jämkas, om
1. kostnaden för kommunens åtgärder är oskäligt hög, eller
2. den eller de åtgärder som kostnaden avser har en omfattning eller ett utförande som går utöver det som kan anses normalt med hänsyn till den användning som är tillåten för fastigheten.
Fullgörandet av betalningsskyldigheten
34 §
Om kommunen beslutar att en fastighetsägare ska betala kostnader enligt 24 eller 25 §, inträder betalningsskyldigheten när den anläggning som betalningen avser kan användas för fastigheten på avsett sätt.
35 §
När betalningsskyldighet har inträtt enligt 34 §, ska betalningen ske när kommunen begär det.
På obetalt belopp som har förfallit till betalning ska ränta enligt 6 §
räntelagen (1975:635) betalas från förfallodagen.
36 §
Trots 35 § får betalningsskyldigheten fullgöras genom avbetalningar med minst en tiondel årligen, om
1. betalningsskyldigheten är betungande för fastighetsägaren med hänsyn till fastighetens ekonomiska bärkraft eller andra omständigheter, och
2. fastighetsägaren ställer godtagbar säkerhet.
På obetalt belopp som inte har förfallit till betalning ska ränta enligt 5 §
räntelagen (1975:635) betalas från den dag då den första inbetalningen ska ske.
På obetalt belopp som har förfallit till betalning ska ränta enligt 6 §
räntelagen betalas från förfallodagen.
37 §
Betalningsvillkoren enligt 36 § ska jämkas, om de är alltför betungande för fastighetsägaren.
38 §
Om en fastighetsägare har blivit betalningsskyldig enligt 34 § och fastigheten därefter byter ägare, är den nya ägaren betalningsskyldig i samma omfattning som den tidigare ägaren var. Detta gäller dock inte belopp som har förfallit till betalning före tillträdesdagen.
Exploateringsavtal
39 §
Om kommunen avser att ingå exploateringsavtal, ska  kommunen anta riktlinjer som anger utgångspunkter och mål för  sådana avtal. Riktlinjerna ska ange grundläggande principer  för
1. fördelning av kostnader och intäkter för genomförandet av  detaljplaner,
2. medfinansieringsersättning, om kommunen avser att avtala  om sådan ersättning, och
3. andra förhållanden som har betydelse för bedömningen av  konsekvenserna av att ingå exploateringsavtal.
Lag (2017:181)
.
40 §
Ett exploateringsavtal får avse åtagande för en  byggherre eller en fastighetsägare att vidta eller finansiera  åtgärder för anläggande av gator, vägar och andra allmänna  platser och av anläggningar för vattenförsörjning och avlopp  samt andra åtgärder. Åtgärderna ska vara nödvändiga för att  detaljplanen ska kunna genomföras.
Ett exploateringsavtal får omfatta  medfinansieringsersättning, under förutsättning att den väg  eller järnväg som kommunen bidrar till medför att den  fastighet eller de fastigheter som omfattas av detaljplanen  kan antas öka i värde.
Byggherrens eller fastighetsägarens åtagande ska stå i  rimligt förhållande till dennes nytta av planen.
Lag (2017:181)
.
41 §
Ett exploateringsavtal får inte innehålla ett åtagande för en byggherre eller en fastighetsägare att helt eller delvis bekosta byggnadsverk för vård, utbildning eller omsorg som kommunen har en skyldighet enligt lag att tillhandahålla.
Lag (2014:900)
.
42 §
Ett exploateringsavtal får inte avse ersättning för  åtgärder som har vidtagits före avtalets ingående i andra  fall än när detaljplanen avser ett steg i en etappvis  utbyggnad eller avtalet omfattar medfinansieringsersättning.
Lag (2017:181)
.
Kapitlets tillämpning på samfälligheter
43 §
Det som gäller i fråga om fastigheter enligt detta kapitel ska också tilllämpas på mark eller annat utrymme som hör till flera fastigheter gemensamt. Vid en sådan tillämpning ska
1. det som gäller i fråga om fastighetsägaren gälla ägarna till de fastigheter som har del i samfälligheten, och
2. en samfällighet som inte är avsedd för bebyggelse anses vara bebyggd när samfälligheten i väsentlig omfattning har tagits i anspråk för sitt avsedda ändamål.
Om en samfällighet ska anses vara bebyggd enligt första stycket 2, ska den högsta tillåtna byggnadshöjden anses vara den genomsnittliga högsta tillåtna byggnadshöjden för de fastigheter som har del i samfälligheten.
Lag (2014:900)
.
7 kap. Regional fysisk planering
1 §
Regional fysisk planering ska ske i Stockholms län, i  Skåne län och i Hallands län. Regionen ansvarar för denna  planering.
Regionen ska
1. utreda regionala frågor av betydelse för länets fysiska  miljö,
2. upprätta ett förslag till regionplan enligt 2-4 §§ eller  förslag till ändring av en sådan plan,
3. anta, pröva aktualiteten hos och vid behov ändra planen,
4. lämna underlag om regionala frågor av betydelse för länets  fysiska miljö till länsstyrelsen, andra berörda regioner och  de kommuner, regionala kollektivtrafikmyndigheter och andra  myndigheter som berörs,
5. yttra sig över förslag till översiktsplaner inom länet  under granskningstiden i fråga om hur dessa planer förhåller  sig till regionplanen,
6. verka för insatser som kan bidra till att det långsiktiga  behovet av bostäder kan tillgodoses, och
7. verka för insatser som kan bidra till att minska länets  klimatpåverkan och dess effekter.
Regionen ska lämna regeringen de uppgifter om den regionala  fysiska planeringen som regeringen begär.
Lag (2022:929)
.
Regionplan
2 §
En regionplan ska ange de grunddrag för användningen  av mark- och vattenområden och de riktlinjer för  lokaliseringen av bebyggelse och byggnadsverk som har  betydelse för länet. Planen ska ge vägledning för beslut om  översiktsplaner, detaljplaner och områdesbestämmelser.
Lag (2018:1732)
.
Regionplanen är inte bindande.
3 §
Av regionplanen ska det framgå
1. hur hänsyn har tagits till allmänna intressen enligt 
2 kap., hur riksintressen enligt 3 och 4 kap. miljöbalken har  tillgodosetts och på vilket sätt miljökvalitetsnormer enligt 
5 kap. miljöbalken har följts,
2. hur hänsyn har tagits till och hur planen har samordnats  med den regionala utvecklingsstrategin, länsplanen för  regional transportinfrastruktur, trafikförsörjningsprogram och  kommunala riktlinjer för bostadsförsörjning samt nationella  och andra regionala och kommunala mål, planer och program av  betydelse för en hållbar utveckling i länet, och
3. hur planen är avsedd att genomföras.
Planen ska även ha det innehåll som följer av 3 kap. 6 b §.  Vid tillämpningen ska det som sägs där om översiktsplan i  stället gälla regionplan och det som sägs om kommunen gälla  regionen.
Länsstyrelsens granskningsyttrande över planförslaget ska  redovisas tillsammans med regionplanen. Om länsstyrelsen inte  har godtagit planen i en viss del, ska det anmärkas i planen.
Lag (2020:76)
.
4 §
Regionplanen ska utformas så att innebörden och  konsekvenserna av den tydligt framgår.
Lag (2018:1732)
.
5 §
Bestämmelserna i 3 kap. 7 § 2 och 3 och 8-18 a §§ om  samråd och granskning gäller i tillämpliga delar också i fråga  om förslag till regionplan eller förslag till ändring av en  sådan plan. Vid tillämpningen ska det som sägs där om  översiktsplan i stället gälla regionplan och det som sägs om  kommunen gälla regionen. Granskningstiden ska dock vara minst  tre månader.
Lag (2020:76)
.
Prövning av regionplanens aktualitet
6 §
Regionen ska minst en gång under tiden mellan två  ordinarie val till fullmäktige pröva om regionplanen är  aktuell i förhållande till kraven i 2-4 §§ 
(aktualitetsprövning). Vid denna prövning ska regionen begära  länsstyrelsens och berörda kommuners synpunkter i fråga om  sådana intressen som anges i 7 och 8 §§.
Lag (2020:76)
.
7 §
När regionen begär länsstyrelsens synpunkter enligt 6 §,  ska länsstyrelsen i ett underlag till regionen redovisa sådana  statliga och mellankommunala intressen som kan ha betydelse  vid aktualitetsprövningen. I underlaget ska länsstyrelsen ange
1. hur dessa intressen förhåller sig till regionplanen, och
2. om länsstyrelsens granskningsyttrande i någon del inte  längre gäller.
Lag (2020:76)
.
8 §
När regionen begär berörda kommuners synpunkter enligt 
6 §, ska kommunerna redovisa sina synpunkter i fråga om sådana  kommunala intressen som kan ha betydelse vid  aktualitetsprövningen.
Lag (2019:949)
.
Beslut om regionplan
9 §
Regionfullmäktige beslutar i frågor om antagande,  aktualitetsprövning och ändring av en regionplan.
Lag (2019:949)
.
Expediering av beslut
10 §
När regionen antar, prövar aktualiteten hos eller ändrar  en regionplan ska den
1. senast dagen efter att beslutet har tillkännagetts skicka  ett meddelande om tillkännagivandet och ett protokollsutdrag  med beslutet till länsstyrelsen och kommunerna i länet, och
2. skicka planen eller beslutet om aktualitetsprövning till  Boverket, länsstyrelsen och kommunerna i länet när beslutet  har fått laga kraft.
När regionen antar eller ändrar en regionplan ska den även  skicka planen till den statliga lantmäterimyndigheten.
Lag (2020:76)
.
Underlag från andra myndigheter
11 §
Om regionen begär det, ska länsstyrelsen, andra berörda  regioner och de kommuner, regionala kollektivtrafikmyndigheter  och andra myndigheter som berörs lämna det underlag som behövs  för att regionen ska kunna fullgöra de uppgifter som anges i 
1 § andra stycket.
Lag (2019:949)
.
8 kap. Krav på byggnadsverk, byggprodukter, tomter och allmänna platser
Byggnadsverks utformning
1 §
En byggnad ska
1. vara lämplig för sitt ändamål,
2. ha en god form-, färg- och materialverkan, och
3. vara tillgänglig och användbar för personer med nedsatt rörelse- eller orienteringsförmåga.
2 §
Om inte annat följer av detta kapitel eller av föreskrifter som har meddelats med stöd av 16 kap. 2 § ska kraven i 1 § uppfyllas på så sätt att de,
1. vid nybyggnad uppfylls för hela byggnaden,
2. vid ombyggnad uppfylls för hela byggnaden eller, om detta inte är rimligt, den betydande och avgränsbara del av byggnaden som påtagligt förnyas genom ombyggnaden, och
3. vid annan ändring av en byggnad än ombyggnad uppfylls i fråga om ändringen.
När det gäller kravet i 1 § 3 ska hinder mot tillgänglighet till eller användbarhet av lokaler dit allmänheten har tillträde trots första stycket alltid avhjälpas, om hindret med hänsyn till de praktiska och ekonomiska förutsättningarna är enkelt att avhjälpa.
3 §
I den omfattning som framgår av föreskrifter som har meddelats med stöd av 16 kap. 2 § ska det som
1. enligt 1 och 2 §§ gäller för en byggnad också gälla för en annan anläggning, och
2. enligt 1 § gäller för en byggnad också gälla för skyltar och ljusanordningar.
Byggnadsverks tekniska egenskaper
4 §
Ett byggnadsverk ska ha de tekniska egenskaper som är vä-
sentliga i fråga om
1. bärförmåga, stadga och beständighet,
2. säkerhet i händelse av brand,
3. skydd med hänsyn till hygien, hälsa och miljön,
4. säkerhet vid användning,
5. skydd mot buller,
6. energihushållning och värmeisolering,
7. lämplighet för det avsedda ändamålet,
8. tillgänglighet och användbarhet för personer med nedsatt  rörelse- eller orienteringsförmåga,
9. hushållning med vatten och avfall,
10. bredbandsanslutning, och
11. laddning av elfordon.
Vad som krävs för att ett byggnadsverk ska anses uppfylla  första stycket framgår av föreskrifter som har meddelats med  stöd av 16 kap. 2 §.
Lag (2020:239)
.
4 a §
En kommun får inte i andra fall än som följer av 4 kap.
12 och 16 §§ eller i fall där kommunen handlar som byggherre eller fastighetsägare, ställa egna krav på ett byggnadsverks tekniska egenskaper vid planläggning, i andra ärenden enligt denna lag eller i samband med genomförande av detaljplaner.
Om en kommun ställer sådana egna krav, är dessa krav utan verkan.
Lag (2014:900)
.
5 §
Kraven i 4 § ska uppfyllas på så sätt att de
1. uppfylls vid nybyggnad, ombyggnad och annan ändring av en byggnad än ombyggnad, och
2. med normalt underhåll kan antas komma att fortsätta att vara uppfyllda under en ekonomiskt rimlig livslängd.
De egenskapskrav som ska uppfyllas vid tillämpningen av första stycket är de krav som gäller när uppförandet eller ändringen görs. Kraven ska uppfyllas i samma omfattning av byggnaden som anges i 2 § första stycket, om inte annat följer av föreskrifter som har meddelats med stöd av 16 kap. 2 §.
Det som enligt första och andra styckena gäller i fråga om byggnad ska också tillämpas på andra anläggningar än byggnader.
Undantag från utformnings- och egenskapskraven på byggnadsverk
6 §
Kraven på tillgänglighet och användbarhet i 1 § 3 och 4 §  första stycket 8 gäller inte i fråga om
1. en arbetslokal, om kraven är obefogade med hänsyn till  arten av den verksamhet som lokalen är avsedd för,
2. ett fritidshus med högst två bostäder,
3. tillgänglighet till ett en- eller tvåbostadshus, om det med  hänsyn till terrängen inte är rimligt att uppfylla kraven, och
4. högst 80 procent av
a) det totala antalet studentbostäder i en byggnad, eller
b) det antal studentbostäder som tillkommer i en byggnad när  en åtgärd vidtas.
En studentbostad som omfattas av undantaget i första stycket 4  ska dock kunna besökas av en person med nedsatt rörelse- eller  orienteringsförmåga.
Lag (2025:519)
.
7 §
Vid ändring eller flyttning av en byggnad får kraven i 1 och 4 §§ anpassas och avsteg från kraven göras med hänsyn till ändringens omfattning eller flyttningens syfte samt med hänsyn till byggnadens förutsättningar och till bestämmelserna om varsamhet och förbud mot förvanskning i detta kapitel. Avsteg från kraven i 1 § 3 och 4 § första stycket 8 får dock göras endast om det med hänsyn till ändringens omfattning eller flyttningens syfte och byggnadens standard är uppenbart oskäligt att uppfylla kraven. Vidare får avsteg från kraven i 1 § 3 och 4 § första stycket 8 alltid göras om ändringen innebär att bostäder på högst 35 kvadratmeter inreds på en vind.
Det som enligt första stycket gäller i fråga om en byggnad ska tillämpas också på andra anläggningar än byggnader.
Första och andra styckena gäller inte i fråga om krav som alltid ska uppfyllas enligt föreskrifter som har meddelats med stöd av 16 kap. 2 § 4.
Lag (2014:224)
.
8 §
I fråga om en byggåtgärd som inte kräver bygglov eller anmälan enligt denna lag eller föreskrifter som har meddelats med stöd av lagen, får kraven i 1 och 4 §§ anpassas och avsteg från kraven göras i den utsträckning som är skälig med hänsyn till åtgärdens art och omfattning. Avsteg från kraven i 1 § 3 och 4 § första stycket 8 får dock göras endast om det med hänsyn till åtgärdens omfattning och byggnadens standard är uppenbart oskäligt att uppfylla kraven.
Första stycket gäller inte i fråga om krav som alltid ska uppfyllas enligt föreskrifter som har meddelats med stöd av 16 kap. 2 § 4.
Lag (2011:335)
.
Tomter
9 §
En obebyggd tomt som ska bebyggas ska ordnas på ett sätt som är lämpligt med hänsyn till stads- eller landskapsbilden och till natur- och kulturvärdena på platsen. Tomten ska ordnas så att
1. naturförutsättningarna så långt möjligt tas till vara,
2. betydande olägenheter för omgivningen eller trafiken inte uppkommer,
3. det finns en lämpligt belägen utfart eller annan utgång från tomten samt anordningar som medger nödvändiga transporter och tillgodoser kravet på framkomlighet för utryckningsfordon,
4. det på tomten eller i närheten av den i skälig utsträckning finns lämpligt utrymme för parkering, lastning och lossning av fordon,
5. personer med nedsatt rörelse- eller orienteringsförmåga ska kunna komma fram till byggnadsverk och på annat sätt använda tomten, om det med hänsyn till terrängen och förhållandena i övrigt inte är orimligt, och
6. risken för olycksfall begränsas.
Om tomten ska bebyggas med byggnadsverk som innehåller en eller flera bostäder eller lokaler för fritidshem, förskola, skola eller annan jämförlig verksamhet, ska det på tomten eller i närheten av den finnas tillräckligt stor friyta som är lämplig för lek och utevistelse. Om det inte finns tillräckliga utrymmen för att ordna både friyta och parkering enligt första stycket 4, ska man i första hand ordna friyta.
10 §
Det som gäller i fråga om utrymme för parkering, lastning och lossning och om friyta i 9 § första stycket 4 och andra stycket ska i skälig utsträckning också tillämpas om tomten är bebyggd.
11 §
I fråga om att på en bebyggd tomt vidta sådana ändringar av en byggnad som kräver lov enligt denna lag eller föreskrifter som har meddelats med stöd av 16 kap. 7 § eller åtgärder som kräver anmälan enligt föreskrifter som har meddelats med stöd av 16 kap. 8 § ska 9 § tillämpas i den utsträckning som är skälig med hänsyn till kostnaderna för arbetet och tomtens särskilda egenskaper.
Lag (2011:335)
.
Allmänna platser och andra områden
12 §
Det som gäller i fråga om tomter enligt 9-11 §§ ska i skälig utsträckning tillämpas också på allmänna platser och på områden för andra anläggningar än byggnader, dock att personer med nedsatt rörelse- eller orienteringsförmåga ska kunna använda platsen eller området i den utsträckning som följer av föreskrifter meddelade med stöd av denna lag.
Ett hinder mot tillgänglighet eller användbarhet på en allmän plats ska alltid avhjälpas, om hindret med hänsyn till de praktiska och ekonomiska förutsättningarna är enkelt att avhjälpa.
Lag (2011:335)
.
Förbud mot förvanskning
13 §
En byggnad som är särskilt värdefull från historisk, kulturhistorisk, miljömässig eller konstnärlig synpunkt får inte förvanskas.
Första stycket ska tillämpas också på
1. anläggningar som är bygglovspliktiga enligt föreskrifter som har meddelats med stöd av 16 kap. 7 §,
2. tomter i de avseenden som omfattas av skyddsbestämmelser i en detaljplan eller i områdesbestämmelser,
3. allmänna platser, och
4. bebyggelseområden.
Underhåll och varsamhet
14 §
Ett byggnadsverk ska hållas i vårdat skick och underhållas så att dess utformning och de tekniska egenskaper som avses i 4 § i huvudsak bevaras. Underhållet ska anpassas till omgivningens karaktär och byggnadsverkets värde från historisk, kulturhistorisk, miljömässig och konstnärlig synpunkt.
Om byggnadsverket är särskilt värdefullt från historisk, kulturhistorisk, miljömässig eller konstnärlig synpunkt, ska det underhållas så att de särskilda värdena bevaras.
En anordning för ett syfte som avses i 4 § första stycket 2-4, 6 eller 8, ska hållas i sådant skick att den alltid fyller sitt ändamål.
Lag (2011:335)
.
15 §
En tomt ska hållas i vårdat skick och skötas så att risken för olycksfall begränsas och betydande olägenheter för omgivningen och för trafiken inte uppkommer.
Om det på tomten finns en anordning som är avsedd att uppfylla kraven i 9 §, ska den i skälig utsträckning hållas i sådant skick att den fyller sitt ändamål.
Lekplatser och fasta anordningar på lekplatser ska underhållas så att risken för olycksfall begränsas.
Byggnadsnämnden får besluta att det ska planteras på tomten och att befintlig växtlighet på tomten ska bevaras, om det behövs för att uppfylla kraven i första stycket.
16 §
Det som gäller i fråga om vård och skötsel av en tomt enligt 15 § ska i skälig utsträckning också tillämpas på allmänna platser och på områden för andra anläggningar än byggnader.
17 §
Ändring av en byggnad och flyttning av en byggnad ska utföras varsamt så att man tar hänsyn till byggnadens karaktärsdrag och tar till vara byggnadens tekniska, historiska, kulturhistoriska, miljömässiga och konstnärliga värden.
18 §
Det som gäller i fråga om ändring och flyttning av en byggnad enligt 17 §
ska tillämpas också på ändring och flyttning av en anläggning som kräver bygglov enligt föreskrifter som har meddelats med stöd av 16 kap. 7 §.
Byggprodukters lämplighet
19 §
En byggprodukt får ingå i ett byggnadsverk endast om den är lämplig för den avsedda användningen.
En byggprodukt ska anses lämplig om den
1. har sådana egenskaper att det byggnadsverk som produkten ska ingå i kan uppfylla de tekniska egenskapskrav som avses i 4 § första stycket 1-6, 8 och 9 när byggnadsverket är projekterat och uppfört på rätt sätt, eller
2. uppfyller kraven i föreskrifter som har meddelats med stöd av 16 kap. 6 §.
Lag (2013:306)
.
Utsläppande på marknaden
20 §
Bestämmelser om villkor för att släppa ut och  tillhandahålla byggprodukter på marknaden finns i
1. Europaparlamentets och rådets förordning (EU) nr 305/2011  av den 9 mars 2011 om fastställande av harmoniserade villkor  för saluföring av byggprodukter och om upphävande av rådets  direktiv 89/106/EEG, och
2. Europaparlamentets och rådets förordning (EU) 2016/424 av  den 9 mars 2016 om linbaneanläggningar och om upphävande av  direktiv 2000/9/EG.
En byggprodukt som inte omfattas av förordning (EU) nr 
305/2011 eller förordning (EU) 2016/424 får säljas här i  landet för avsedd användning endast om den är lämplig enligt 
19 §.
Lag (2018:59)
.
21 §
Bestämmelserna om märkning i Europaparlamentets och  rådets förordning (EG) nr 765/2008 av den 9 juli 2008 om krav  för ackreditering och upphävande av förordning (EEG) nr 339/93  och lagen (2011:791) om ackreditering och teknisk kontroll  gäller för byggprodukter som ska vara CE-märkta enligt
1. förordning (EU) nr 305/2011,
2. förordning (EU) 2016/424, eller
3. föreskrifter som har meddelats med stöd av 16 kap. 6 §  första stycket 2.
Lag (2022:1122)
.
Typgodkännande och tillverkningskontroll
22 §
Material, konstruktioner och anordningar får typgodkännas  för användning i byggnadsverk. Ett sådant typgodkännande får  endast meddelas av någon som är ackrediterad för uppgiften  enligt Europaparlamentets och rådets förordning (EG)  nr 765/2008 av den 9 juli 2008 om krav för ackreditering och  upphävande av förordning (EEG) nr 339/93 och 5 § lagen 
(2011:791) om ackreditering och teknisk kontroll eller som  uppfyller motsvarande krav enligt bestämmelser i ett annat  land inom Europeiska unionen eller Europeiska ekonomiska  samarbetsområdet.
Om det följer av föreskrifter som har meddelats med stöd av 
16 kap. 6 § första stycket 4 ska ett visst materialslag eller  en viss konstruktion eller anordning vara typgodkänd för att  få användas i ett byggnadsverk (obligatoriskt typgodkännande).  Även om ett typgodkännande inte är obligatoriskt, får ett  typgodkännande meddelas på ansökan (frivilligt  typgodkännande).
Ett visst materialslag eller en viss konstruktion eller  anordning som är typgodkänd ska anses uppfylla de tekniska  egenskapskrav som avses i 4 § i de avseenden som  typgodkännandet gäller.
Lag (2022:1122)
.
22 a §
När CE-märkning ska vara den enda märkning som styrker en byggprodukts överensstämmelse med angivna prestanda i enlighet med artikel 8.3 i förordning (EU) nr 305/2011, får typgodkännande inte meddelas och redan meddelade typgodkännanden ska upphöra att gälla.
Lag (2013:306)
.
23 §
Ett typgodkännande enligt 22 § får förenas med ett villkor om att tillverkningen av produkten fortlöpande kontrolleras (tillverkningskontroll).
Även i fråga om materialslag, konstruktioner eller anordningar som inte är typgodkända får den som är behörig att typgodkänna enligt 22 § på ansökan besluta att tillverkningen ska omfattas av tillverkningskontroll.
Material, konstruktioner och anordningar som är tillverkningskontrollerade ska anses uppfylla de tekniska egenskapskrav som avses i 4 § i de avseenden som tillverkningskontrollen gäller.
Hissar och linbaneanläggningar
24 §
Hissar i byggnader och linbaneanläggningar för persontransport ska alltid ha det utförande och den utrustning som skäligen kan fordras för att uppfylla de tekniska egenskapskrav som avses i 4 §.
Ventilationssystem
25 §
Om det med stöd av 16 kap. 11 § är särskilt föreskrivet  att funktionen hos ett ventilationssystem ska kontrolleras för  att säkerställa ett tillfredsställande inomhusklimat i  byggnader enligt 4 § första stycket 3-6, ska byggnadens ägare  se till att kontrollen görs av en sakkunnig  funktionskontrollant som är certifierad av någon som är  ackrediterad för uppgiften enligt Europaparlamentets och  rådets förordning (EG) nr 765/2008 av den 9 juli 2008 om krav  för ackreditering och upphävande av förordning (EEG) nr 339/93  och 5 § lagen (2011:791) om ackreditering och teknisk kontroll  eller uppfyller motsvarande krav enligt bestämmelser i ett  annat land inom Europeiska unionen eller Europeiska ekonomiska  samarbetsområdet.
Lag (2022:1122)
.
Dispens
26 §
Regeringen eller den myndighet som regeringen bestämmer får i det enskilda fallet ge dispens från bestämmelserna i detta kapitel.
9 kap. Bygglov, rivningslov och marklov m.m.
1 §
Detta kapitel innehåller bestämmelser om
1. bygglov, rivningslov, marklov och anmälningsplikt,
2. förhandsbesked och villkorsbesked,
3. handläggningen av lovärenden,
4. förutsättningar och villkor för lov,
5. vad ett beslut om lov ska innehålla, hur det ska  expedieras och hur länge det gäller, och
6. handläggningen av anmälningsärenden.
Lag (2018:1136)
.
Bygglov
2 §
Det krävs bygglov för
1. nybyggnad,
2. tillbyggnad, och
3. annan ändring av en byggnad än tillbyggnad, om ändringen innebär att
a) byggnaden helt eller delvis tas i anspråk eller inreds för ett väsentligen annat ändamål än det som byggnaden senast har använts för eller enligt senast beviljade bygglov har anpassats till utan att den avsedda användningen kommit till stånd,
b) det i byggnaden inreds någon ytterligare bostad eller någon ytterligare lokal för handel, hantverk eller industri, eller
c) byggnaden byter färg, fasadbeklädnad eller taktäckningsmaterial eller byggnadens yttre utseende avsevärt påverkas på annat sätt.
Första stycket 3 c gäller bara om byggnaden ligger i ett område som omfattas av en detaljplan.
Undantag för ekonomibyggnader m.m.
3 §
Trots 2 § första stycket 1, 2 och 3 b krävs det inte  bygglov för en ekonomibyggnad för jordbruk, skogsbruk,  vattenbruk eller annan liknande näring, om åtgärden vidtas i  ett område som inte omfattas av en detaljplan.
Lag (2025:514)
.
3 a §
Trots 2 § krävs det inte bygglov för nybyggnad om  byggnaden
1. placeras inom en allmän plats som kommunen är markägare  till,
2. placeras på platsen högst tre månader,
3. inte får en större byggnadsarea än 15,0 kvadratmeter, och
4. har en taknockshöjd som inte överstiger 3,0 meter.
Om en byggnad enligt första stycket flyttas inom samma  allmänna plats krävs bygglov.
Lag (2017:424)
.
3 b §
Trots 2 § krävs det inte bygglov för nybyggnad av ett  fristående väderskydd för kollektivtrafiken om byggnaden
1. inte får en större byggnadsarea än 15,0 kvadratmeter, och
2. har en taknockshöjd som inte överstiger 3,0 meter.
Första stycket gäller inte om
1. väderskyddet placeras i direkt anslutning till ett annat  väderskydd, eller
2. åtgärden vidtas inom ett bebyggelseområde som avses i 8  kap. 13 §.
Lag (2017:424)
.
3 c §
Trots 2 § första stycket 3 c krävs det inte bygglov  för att på en byggnad montera solcellspaneler och solfångare  som följer byggnadens form även om byggnadens yttre utseende  påverkas avsevärt.
Första stycket gäller inte om
1. kommunen enligt 8 § första stycket 9 har bestämt att  åtgärden kräver bygglov,
2. åtgärden vidtas på en byggnad eller inom ett  bebyggelseområde som avses i 8 kap. 13 §, eller
3. åtgärden vidtas inom eller i anslutning till sådana  områden som avses i 3 kap. 9 § andra stycket miljöbalken.
Lag (2018:1324)
.
Undantag för en- och tvåbostadshus inom och utanför  detaljplan
4 §
För en- och tvåbostadshus och till dem hörande fristående uthus, garage och andra små byggnader (komplementbyggnader)
krävs det, trots 2 § och föreskrifter som har meddelats med stöd av 16 kap. 7 §, inte bygglov för att
1. med en mur eller ett plank anordna en skyddad uteplats inom 3,6 meter från bostadshuset, om muren eller planket inte är högre än 1,8 meter och inte placeras närmare gränsen än 4,5 meter,
2. anordna ett skärmtak över en sådan uteplats som anges i 1 eller över en altan, balkong eller entré, om skärmtaket tillsammans med andra skärmtak som har anordnats på tomten med stöd av undantag från krav på bygglov inte täcker en större area än 15,0 kvadratmeter och inte placeras närmare gränsen än 4,5 meter, eller
3. i omedelbar närhet av bostadshuset uppföra eller bygga till en komplementbyggnad som
a) tillsammans med andra komplementbyggnader som har uppförts på tomten med stöd av undantag från krav på bygglov enligt denna paragraf eller motsvarande äldre bestämmelser inte får en större byggnadsarea än 15,0 kvadratmeter,
b) har en taknockshöjd som inte överstiger 3,0 meter, och
c) inte placeras närmare gränsen än 4,5 meter.
En åtgärd som avses i 1-3 får vidtas närmare gränsen än 4,5 meter, om de grannar som berörs medger det.
Första stycket 3 gäller inte
1. om kommunen enligt 8 § första stycket 2 a har bestämt att åtgärden kräver bygglov, eller
2. för ett sådant bostadshus som utgör ett komplementbostadshus som avses i 4 a §.
Lag (2014:900)
.
4 a §
Trots 2 § krävs det inte bygglov för att, i omedelbar  närhet av ett en- eller tvåbostadshus, uppföra eller bygga  till en byggnad som
1. avses utgöra antingen en särskild bostad 
(komplementbostadshus) eller en komplementbyggnad,
2. tillsammans med övriga byggnader som har uppförts på tomten  med stöd av denna paragraf inte får en större byggnadsarea än 
30,0 kvadratmeter,
3. har en taknockshöjd som inte överstiger 4,0 meter,
4. inte placeras närmare gränsen än 4,5 meter, och
5. i förhållande till en järnväg inte placeras närmare spårets  mitt än 30,0 meter.
Det krävs inte heller bygglov för att ändra en  komplementbyggnad till ett sådant komplementbostadshus som  avses i första stycket.
En åtgärd som avses i första eller andra stycket får vidtas  närmare gränsen än 4,5 meter, om de grannar som berörs medger  det. Sådan åtgärd får även vidtas närmare spårets mitt än 
30,0 meter om järnvägens infrastrukturförvaltare medger det.
Lag (2020:589)
.
4 b §
För en- eller tvåbostadshus krävs det trots 2 § inte bygglov för att
1. göra högst en tillbyggnad som inte har en större bruttoarea än 15,0 kvadratmeter, som inte överstiger bostadshusets taknockshöjd och som inte placeras närmare gränsen än 4,5 meter, eller
2. på ett bostadshus som saknar takkupor bygga högst två kupor eller på ett bostadshus som redan har en takkupa bygga ytterligare en takkupa, där takkuporna får uppta högst halva takfallet och det inte innebär något ingrepp i den bärande konstruktionen.
En åtgärd som avses i första stycket 1 får vidtas närmare gränsen än 4,5 meter, om de grannar som berörs medger det.
Första stycket gäller inte för ett sådant bostadshus som utgör ett komplementbostadshus.
Lag (2014:477)
.
4 c §
För enbostadshus krävs det trots 2 § inte bygglov för att i byggnaden inreda ytterligare en bostad. Detta gäller dock inte för ett sådant bostadshus som utgör ett komplementbostadshus.
Lag (2014:477)
.
4 d §
En åtgärd som avses i 4 a-4 c §§ får inte vidtas utan bygglov
1. om kommunen enligt 8 § första stycket 2 a har bestämt att åtgärden kräver bygglov, eller
2. på byggnader eller inom bebyggelseområden som avses i 8 kap. 13 §.
En åtgärd som avser ett komplementbostadshus enligt 4 a §, en åtgärd enligt 4 b § första stycket 1 eller 4 c § får inte vidtas utan bygglov inom eller i anslutning till sådana områden som avses i 3 kap. 9 § andra stycket miljöbalken om det är fråga om flygplatser och övnings- eller skjutfält.
Lag (2014:477)
.
4 e §
Vid tillämpningen av 4 a § ska ett komplementbostadshus inte anses utgöra ett sådant enbostadshus som avses i paragrafens första stycke.
Lag (2014:477)
.
4 f §
För en- och tvåbostadshus och tillhörande  komplementbostadshus krävs det, trots 2 § första stycket 2 och 
3 c, inte bygglov för att med en altan anordna en uteplats på  mark inom 3,6 meter från bostadshuset, om altanen inte är  högre än 1,8 meter och inte placeras närmare gränsen än 
4,5 meter.
En åtgärd som avses i första stycket får vidtas närmare  gränsen än 4,5 meter, om de grannar som berörs medger det.
Första stycket gäller inte om åtgärden vidtas på en byggnad  eller inom ett bebyggelseområde som avses i 8 kap. 13 §.
Lag (2019:412)
.
Undantag för en- och tvåbostadshus inom detaljplan
5 §
För en- och tvåbostadshus och tillhörande  komplementbyggnader inom ett område med detaljplan krävs det,  trots 2 §, inte bygglov för att färga om, byta fasadbeklädnad  eller byta taktäckningsmaterial, om åtgärden inte väsentligt  ändrar byggnadens eller områdets karaktär.
Första stycket gäller inte om kommunen enligt 8 § första  stycket 6 har bestämt att åtgärden kräver bygglov.
Lag (2018:636)
.
5 a §
För en- och tvåbostadshus inom ett område med  detaljplan krävs det, trots 2 §, inte bygglov för en liten  tillbyggnad i form av balkong, burspråk och uppstickande  byggnadsdel, om den inte placeras närmare gränsen än 4,5  meter.
En åtgärd som avses i första stycket får vidtas närmare  gränsen än 4,5 meter, om de grannar som berörs medger det.
Första stycket gäller inte om
1. kommunen enligt 8 § första stycket 8 har bestämt att  åtgärden kräver bygglov, eller
2. åtgärden vidtas på en byggnad eller inom ett  bebyggelseområde som avses i 8 kap. 13 §.
Lag (2017:424)
.
Undantag för en- och tvåbostadshus utanför detaljplan
6 §
För en- och tvåbostadshus och tillhörande komplementbyggnader, murar och plank utanför ett område med detaljplan krävs det, trots 2 § och föreskrifter som har meddelats med stöd av 16 kap. 7 §, inte bygglov för att
1. göra en liten tillbyggnad, om åtgärden inte vidtas närmare gränsen än 4,5 meter, eller
2. uppföra en komplementbyggnad, en mur eller ett plank i omedelbar närhet av bostadshuset, om åtgärden inte vidtas närmare gränsen än 4,5 meter.
En åtgärd som avses i 1 eller 2 får vidtas närmare gränsen än 4,5 meter, om de grannar som berörs medger det.
Första och andra styckena gäller inte om kommunen enligt 8 §
första stycket 3 har bestämt att åtgärden kräver bygglov eller om åtgärden vidtas inom en sammanhållen bebyggelse och bygglov behövs med hänsyn till omfattningen av byggnadsverk i bebyggelsen.
Lag (2014:900)
.
Undantag för andra byggnader inom detaljplan
6 a §
För andra byggnader än sådana som avses i 5 § inom ett  område med detaljplan krävs det, trots 2 §, inte bygglov för  att färga om, byta fasadbeklädnad eller byta  taktäckningsmaterial på fasad eller tak som vetter mot  kringbyggd gård.
Första stycket gäller inte om
1. kommunen enligt 8 § första stycket 6 har bestämt att  åtgärden kräver bygglov, eller
2. åtgärden vidtas på en byggnad eller inom ett  bebyggelseområde som avses i 8 kap. 13 §.
Lag (2017:424)
.
Undantag i detaljplan eller områdesbestämmelser
7 §
I den omfattning som kommunen med stöd av 4 kap. 15 eller 42 § har bestämt ska gälla som undantag från kravet på bygglov krävs det, trots 2 §, inte bygglov för att
1. inom ett område med detaljplan, genomföra en åtgärd på det sätt och under den tid som kommunen har bestämt i planen, eller
2. inom ett område som omfattas av områdesbestämmelser på det sätt som kommunen har bestämt i områdesbestämmelserna
a) vidta en åtgärd som avser en komplementbyggnad,
b) göra en liten tillbyggnad,
c) göra en tillbyggnad till eller annan ändring av en industribyggnad, eller
d) vidta en åtgärd som avser ett enkelt fritidshus, en kolonistuga eller annan liknande byggnad.
För att inom en sammanhållen bebyggelse vidta en åtgärd som avses i första stycket 2 a eller b krävs medgivande från berörda grannar för att åtgärden ska få vidtas utan bygglov, om ett sådant medgivande behövs med hänsyn till omfattningen av byggnadsverk i bebyggelsen.
Första och andra styckena gäller inte om en bygglovsprövning är nödvändig för att tillvarata grannars intressen eller allmänna intressen.
Krav i detaljplan eller områdesbestämmelser
8 §
Utöver det som följer av 2-7 §§ krävs det bygglov i  den utsträckning som framgår av
1. föreskrifter som har meddelats med stöd av 16 kap. 7 §,
2. det som kommunen för ett område som utgör en värdefull  miljö
a) i en detaljplan har bestämt i fråga om att vidta en åtgärd  som avses i 4 § första stycket 3 eller 4 a-4 c §§,
b) i en detaljplan eller områdesbestämmelser har bestämt i  fråga om att underhålla eller ändra ett byggnadsverk eller  bebyggelseområde som avses i 8 kap. 13 §,
3. det som kommunen i områdesbestämmelser har bestämt i fråga  om att utanför en sammanhållen bebyggelse vidta åtgärder som  avses i 6 § första stycket 1 och 2,
4. det som kommunen i områdesbestämmelser har bestämt i fråga  om ekonomibyggnader för jordbruk, skogsbruk eller liknande  näring,
5. det som kommunen i en detaljplan eller områdesbestämmelser  har bestämt i fråga om att anordna eller väsentligt ändra  anläggningar för sådana grundvattentäkter som avses i 11 kap. 
11 § 1 miljöbalken,
6. det som kommunen i en detaljplan har bestämt i fråga om  att i området färga om, byta fasadbeklädnad eller byta  taktäckningsmaterial,
7. det som kommunen i områdesbestämmelser har bestämt i fråga  om att i området byta en byggnads färg, fasadbeklädnad eller  taktäckningsmaterial eller vidta någon annan åtgärd som  avsevärt påverkar byggnadens yttre utseende,
8. det som kommunen i en detaljplan har bestämt i fråga om en  sådan tillbyggnad som avses i 5 a §,
9. det som kommunen i en detaljplan har bestämt i fråga om en  sådan åtgärd som avses i 3 c §.
Första stycket 4 och 5 gäller endast om det finns särskilda  skäl för en bygglovsprövning.
Lag (2018:1324)
.
Bygglov för ändamål av säsongskaraktär
9 §
Om ett bygglov används för ett ändamål som har en sådan säsongskaraktär att den åtgärd som omfattas av bygglovet behöver upprepas under två eller flera år i följd, får åtgärden vidtas igen utan ny prövning, om det sker inom ett år från det att åtgärden senast avslutades.
Rivningslov
10 §
Det krävs rivningslov för att riva en byggnad eller en del av en byggnad
1. inom ett område med detaljplan, om kommunen inte har bestämt något annat i planen, och
2. utanför ett område med detaljplan, om kommunen i områdesbestämmelser har bestämt att ett rivningslov krävs.
Det krävs dock inte rivningslov, om byggnaden eller byggnadsdelen får uppföras utan bygglov och kommunen i detaljplanen eller områdesbestämmelserna inte har bestämt att det krävs rivningslov.
Marklov
11 §
Det krävs marklov för schaktning eller fyllning som inom ett område med detaljplan avsevärt ändrar höjdläget inom en tomt eller för mark inom en allmän plats, om inte kommunen har bestämt annat i detaljplanen.
Om ett visst höjdläge för markytan är bestämt i detaljplanen, krävs det trots första stycket inte marklov för att höja eller sänka markytan till den nivån.
Lag (2014:900)
.
12 §
Det krävs marklov, om kommunen har bestämt det i  detaljplanen, för
1. trädfällning,
2. skogsplantering, och
3. markåtgärder som kan försämra markens genomsläpplighet.
Trots första stycket 3 krävs det inte marklov för åtgärder  för att anlägga gata, väg eller järnväg på mark som enligt  detaljplan får användas för det ändamålet.
Lag (2018:1370)
.
13 §
Det krävs marklov för schaktning, fyllning, trädfällning och skogsplantering i ett område utanför detaljplan, om
1. åtgärden ska genomföras i ett område som är avsett för bebyggelse eller i närheten av en befintlig eller planerad anläggning för totalförsvaret, statlig flygplats, annan flygplats för allmänt bruk, kärnreaktor, annan kärnenergianläggning eller annan anläggning som kräver ett skydds- eller säkerhetsområde, och
2. kommunen i områdesbestämmelser har bestämt att det krävs sådant marklov i området.
Lov för åtgärder som inte kräver lov
14 §
Även om en åtgärd med ett byggnadsverk eller mark inte kräver bygglov, rivningslov eller marklov, får den som avser att vidta åtgärden ansöka om att åtgärden prövas och har rätt att få sin ansökan prövad som om åtgärden krävde lov. Prövningen ska avse åtgärdens förenlighet med denna lag.
Åtgärder för totalförsvaret
15 §
Bestämmelser om bygglov, rivningslov och marklov gäller inte åtgärder med byggnader eller andra anläggningar som är avsedda för totalförsvaret och som är av hemlig natur. Sådana åtgärder ska föregås av samråd med länsstyrelsen som på lämpligt sätt ska underrätta kommunen om åtgärderna och var de ska utföras.
Anmälningsplikt
16 §
Även om en åtgärd inte kräver bygglov, rivningslov eller marklov, får åtgärden inte påbörjas i strid med föreskrifter om skyldighet att anmäla åtgärden som har meddelats med stöd av 16 kap. 8 §.
Förhandsbesked
17 §
Om den som avser att vidta en bygglovspliktig åtgärd begär det, ska byggnadsnämnden ge ett förhandsbesked i fråga om åtgärden kan tillåtas på den avsedda platsen.
18 §
Ett förhandsbesked som innebär att åtgärden kan tillåtas är bindande vid den kommande bygglovsprövningen, om ansökan om bygglov görs inom två år från den dag då förhandsbeskedet vann laga kraft.
Villkorsbesked
19 §
Om den som avser att vidta en bygglovspliktig åtgärd begär det, ska byggnadsnämnden i ett villkorsbesked redovisa sin bedömning i fråga om åtgärden kan antas komma att bli föremål för villkor för att uppfylla kraven i 8 kap. 1 och 2 §§. Ett sådant villkorsbesked är inte bindande.
Handläggningen av ärenden om lov och förhandsbesked
20 §
Ansökningar om bygglov, rivningslov, marklov och förhandsbesked prövas av byggnadsnämnden.
21 §
En ansökan om lov eller förhandsbesked ska vara skriftlig  och innehålla de ritningar, beskrivningar och andra uppgifter  som behövs för prövningen.
En ansökan om lov ska dessutom innehålla
1. byggherrens förslag om vem eller vilka som ska vara  kontrollansvariga enligt det som följer av 10 kap. 9 och 
10 §§, och
2. de handlingar som krävs för beslut om startbesked enligt 
10 kap., om ansökningen avser tillbyggnad eller annan ändring  av ett en- eller tvåbostadshus.
Om ett certifierat byggprojekteringsföretag som avses i 32 b §  har använts för projektering och sökanden önskar att bygglov  med stöd av 32 c § ska ges utan att vissa krav ska prövas, ska  en ansökan om lov dessutom innehålla en uppgift om vilket  företag som har använts.
Lag (2022:1084)
.
22 §
Om ansökningen är ofullständig, får byggnadsnämnden förelägga sökanden att avhjälpa bristerna inom en viss tid. Föreläggandet ska innehålla en upplysning om att ansökan kan komma att avvisas eller att ärendet kan komma att avgöras i befintligt skick om föreläggandet inte följs.
Om föreläggandet inte följs, får byggnadsnämnden avvisa ansökan eller avgöra ärendet i befintligt skick.
23 §
Om byggnadsnämnden finner att en åtgärd som avses med ansökningen också kräver tillstånd av eller anmälan till någon annan myndighet, ska nämnden upplysa sökanden om detta.
24 §
Om ansökningen avser en åtgärd som måste anmälas till kommunen enligt föreskrifter som har meddelats med stöd av 9 kap. 6 § miljöbalken, ska byggnadsnämnden underrätta miljönämnden om sitt ärende. Byggnadsnämnden och miljönämnden ska samordna handläggningen av ärendena så att
1. berörda myndigheter, organisationer och enskilda parter ges tillfälle att i ett sammanhang yttra sig i båda ärendena, och
2. beslut i båda ärendena meddelas i ett sammanhang.
Om det finns särskilda skäl, får nämnderna besluta att någon samordning enligt första stycket inte ska ske. Innan de fattar ett sådant beslut ska de ge varandra och de berörda parterna tillfälle att yttra sig.
25 §
Byggnadsnämnden ska underrätta dem som avses i 5 kap. 11 §  första stycket 2 och 3 och ge dem tillfälle att yttra sig  över en ansökan som avser en åtgärd som
1. innebär en avvikelse från en detaljplan eller  områdesbestämmelser, eller
2. ska utföras i ett område som inte omfattas av en  detaljplan, inte är reglerad i områdesbestämmelser och inte  heller är en sådan åtgärd som avses i 31 a § 1.
Om ett stort antal personer ska underrättas, får nämnden  tillämpa 5 kap. 35 § första stycket 2.
Underrättelse enligt första stycket behöver inte ske om det  är uppenbart att lov inte kan ges.
Lag (2015:668)
.
26 §
Om det inte är uppenbart onödigt, får en fråga om lov eller förhandsbesked inte avgöras utan att sökanden och fastighetsägaren har underrättats om vad andra har tillfört ärendet och fått tillfälle att yttra sig över det.
27 §
Byggnadsnämnden ska handlägga ärenden om lov och  förhandsbesked skyndsamt. Nämnden ska meddela sitt beslut om  lov eller förhandsbesked inom tio veckor från
1. den dag ansökan kom in till nämnden, eller
2. den senare dag då ytterligare underlag kom in till nämnden  från sökanden på hans eller hennes initiativ.
Om nämnden inom tre veckor från den dag som anges i första  stycket 1 eller 2 har förelagt sökanden enligt 22 § första  stycket att avhjälpa en brist i ansökan, räknas tidsfristen i  första stycket från den dag då bristen avhjälptes.
Om det är nödvändigt på grund av handläggningen eller  utredningen i ärendet, får den tidsfrist som anges i första  stycket förlängas en gång med högst tio veckor.
Lag (2018:1136)
.
27 a §
När en ansökan om lov eller förhandsbesked har  kommit in till byggnadsnämnden, ska nämnden skriftligen  informera sökanden om
1. vilka tidsfrister som gäller för beslut om ansökan,
2. att den avgift som nämnden får ta ut reduceras om  tidsfristen för beslut överskrids, och
3. möjligheterna att överklaga nämndens beslut.
Om tidsfristen för beslut börjar löpa vid en annan tidpunkt  än när ansökan kom in till nämnden, ska skriftlig information  lämnas om ändringen.
Om tidsfristen förlängs enligt 27 § tredje stycket, ska  skriftlig information om förlängningen och skälen för den  lämnas innan den ursprungliga tidsfristen har gått ut.
Lag (2018:1136)
.
27 b §
Om ett ärende har återförvisats till  byggnadsnämnden för förnyad handläggning, tillämpas  bestämmelserna i 27 och 27 a §§.
Lag (2018:1136)
.
28 §
Om ett ärende om lov eller förhandsbesked avser en byggnad eller ett markområde som omfattas av en ansökan om expropriationstillstånd eller av ett påbörjat arbete för att anta, ändra eller upphäva en detaljplan eller områdesbestämmelser, får byggnadsnämnden besluta att ärendet om lov eller förhandsbesked inte ska avgöras förrän frågan om expropriationstillstånd har avgjorts eller planarbetet har avslutats. Om kommunen inte har avslutat planarbetet inom två år från det att ansökningen om lov eller förhandsbesked kom in till byggnadsnämnden, ska dock ärendet om lov eller förhandsbesked avgöras utan dröjsmål.
29 §
Om ett bygglov för en åtgärd tidigare har vägrats på grund av att ett tillstånd till expropriation har getts och det tillståndet har upphört att gälla, får en ny ansökan om bygglov till åtgärden inte avslås på grund av ett nytt expropriationstillstånd förrän tio år har förflutit från den dag då det första expropriationstillståndet gavs.
Förutsättningar för bygglov
30 §
Bygglov ska ges för en åtgärd inom ett område med  detaljplan, om
1. den fastighet och det byggnadsverk som åtgärden avser
a) överensstämmer med detaljplanen, eller
b) avviker från detaljplanen men avvikelsen har godtagits vid  en tidigare bygglovsprövning enligt denna lag eller äldre  bestämmelser eller vid en fastighetsbildning enligt 3 kap. 2 
§ första stycket andra meningen fastighetsbildningslagen 
(1970:988),
2. åtgärden inte strider mot detaljplanen,
3. åtgärden inte måste avvakta att genomförandetiden för  detaljplanen börjar löpa, och
4. åtgärden uppfyller de krav som följer av 2 kap. 6 § första  stycket 1 och 5, 6 § tredje stycket, 8 och 9 §§ samt 8 kap. 1 
§, 2 § första stycket, 3, 6, 7, 9-11 §§, 12 § första stycket, 
13, 17 och 18 §§.
Om åtgärden är en sådan ändring av en byggnad som avses i 2 §  första stycket 3 b eller c, ska bygglov ges även om  fastigheten eller byggnaden inte uppfyller kraven i första  stycket 1.
Sådana åtgärder som genomförts utan bygglov med stöd av 4-4 c 
§§ eller motsvarande äldre bestämmelser ska inte beaktas vid  bedömningen av om ett byggnadsverk eller en åtgärd  överensstämmer med detaljplanen.
Lag (2018:636)
.
30 a §
Om den fastighet eller det byggnadsverk som åtgärden avser på grund av antagande av en detaljplan enligt denna lag eller äldre bestämmelser avviker från planen, får byggnadsnämnden i ett beslut om bygglov förklara att avvikelsen ska anses vara en sådan avvikelse som avses i 30 §
första stycket 1 b. En sådan förklaring får avse endast en liten avvikelse som är förenlig med detaljplanens syfte.
Lag (2014:900)
.
31 §
Bygglov ska ges för en åtgärd utanför ett område med detaljplan, om åtgärden
1. inte strider mot områdesbestämmelser,
2. inte förutsätter planläggning enligt 4 kap. 2 eller 3 §, och
3. uppfyller de krav som följer av 2 kap. och 8 kap. 1 §, 2 §
första stycket, 3, 6, 7, 9-11 §§, 12 § första stycket, 13, 17 och 18 §§ i de delar som inte har prövats i områdesbestämmelser.
Lag (2014:900)
.
31 a §
Bygglov ska ges för en åtgärd utanför ett område med detaljplan, om åtgärden
1. innebär endast att en byggnad ändras på ett sådant sätt som avses i 2 § första stycket 3 c eller att ett en- eller tvåbostadshus kompletteras med en komplementbyggnad eller en liten tillbyggnad,
2. inte strider mot sådana områdesbestämmelser som avses i 4 kap. 42 § första stycket 3 eller 5 c, och
3. uppfyller de krav som följer av 2 kap. 6 § första stycket 1 och 5, 6 § tredje stycket, 8 och 9 §§ samt 8 kap. 1 §, 2 §
första stycket, 3, 6, 7, 9-11 §§, 12 § första stycket, 13, 17 och 18 §§ i de delar som inte har prövats i områdesbestämmelser.
Lag (2014:900)
.
31 b §
Trots 30 § första stycket 2, 31 § 1 och 31 a § 2 får bygglov ges för en åtgärd som avviker från en detaljplan eller områdesbestämmelser, om avvikelsen är förenlig med detaljplanens eller områdesbestämmelsernas syfte och
1. avvikelsen är liten, eller
2. åtgärden är av begränsad omfattning och nödvändig för att området ska kunna användas eller bebyggas på ett ändamålsenligt sätt.
Lag (2014:900)
.
31 c §
Efter det att genomförandetiden för en detaljplan har gått ut får bygglov utöver vad som följer av 31 b § ges för en åtgärd som avviker från detaljplanen, om åtgärden
1. är förenlig med detaljplanens syfte och tillgodoser ett angeläget gemensamt behov eller ett allmänt intresse, eller
2. innebär en sådan annan användning av mark eller vatten som utgör ett lämpligt komplement till den användning som har bestämts i detaljplanen.
Lag (2014:900)
.
31 d §
Om avvikelser tidigare har godtagits enligt 30 §
första stycket 1 b, 31 b eller 31 c §, ska en samlad bedömning göras av den avvikande åtgärd som söks och de som tidigare har godtagits.
Lag (2014:900)
.
31 e §
Bygglov enligt 31 b eller 31 c § får inte ges om åtgärden kan antas medföra
1. betydande miljöpåverkan, eller
2. begränsning av rättighet eller pågående verksamhet i omgivningen.
Lag (2014:900)
.
32 §
För en åtgärd på mark som enligt detaljplanen utgör kvartersmark för allmänt ändamål, får bygglov ges endast om ändamålet är närmare angivet i planen.
32 a §
Bygglov får ges för en åtgärd på mark som enligt detaljplanen utgör kvartersmark för allmänt ändamål, även om sökanden inte är ett offentligt organ.
Om det allmänna ändamålet inte är närmare angivet i en plan, får dock bygglov enligt första stycket ges endast om åtgärden innebär att fastigheten och det byggnadsverk som åtgärden avser används för det allmänna ändamål som fastigheten och byggnadsverket senast har använts för eller enligt senast beviljade bygglov har anpassats till utan att den avsedda användningen kommit till stånd.
Trots andra stycket får bygglov ges för en åtgärd som innebär en liten avvikelse från den senaste eller avsedda användningen. Bygglov får dock inte ges om åtgärden kan antas medföra
1. betydande miljöpåverkan, eller
2. begränsning av rättighet eller pågående verksamhet i omgivningen.
Lag (2014:900)
.
Särskilda bestämmelser för det fall ett certifierat  byggprojekteringsföretag har använts för projektering
32 b §
Ett certifierat byggprojekteringsföretag är ett företag  som har ett kvalitetsledningssystem samt särskild sakkunskap  och erfarenhet i fråga om att bedöma kraven i 8 kap. 1 § 1 och 
3 samt 4 § vid nybyggnad av sådana bostadshus som framgår av  föreskrifter som har meddelats med stöd av 16 kap. 9 § och som  kan styrka detta med ett certifikat.
Frågor om certifiering av byggprojekteringsföretag ska prövas  av organ som har ackrediterats för ändamålet att certifiera  byggprojekteringsföretag enligt Europaparlamentets och rådets  förordning (EG) nr 765/2008 av den 9 juli 2008 om krav för  ackreditering och upphävande av förordning (EEG) nr 339/93 och 
5 § lagen (2011:791) om ackreditering och teknisk kontroll.  Detsamma gäller organ som uppfyller motsvarande krav enligt  bestämmelser i ett annat land inom Europeiska unionen eller  Europeiska ekonomiska samarbetsområdet.
Lag (2022:1084)
.
32 c §
Om ett certifierat byggprojekteringsföretag har använts  för projektering vid nybyggnad av ett sådant bostadshus som  framgår av föreskrifter som har meddelats med stöd av 16 kap. 
9 § 4, ska bygglov ges utan prövning av om kraven i 8 kap. 1 § 
1 och 3 är uppfyllda. Detta gäller trots vad som föreskrivs i 
30 § första stycket 4, 31 § 3 och 31 a § 3.
Lag (2022:1084)
.
32 d §
Om det är uppenbart för en byggherre att ett  certifierat byggprojekteringsföretag vid projekteringen har  åsidosatt sina uppgifter enligt denna lag eller enligt  föreskrifter som har meddelats med stöd av 16 kap. 9 §, ska  byggherren underrätta byggnadsnämnden om detta.
Lag (2022:1084)
.
Tidsbegränsade bygglov
33 §
För en åtgärd som uppfyller någon eller några men inte alla förutsättningar enligt 30-32 a §§ får ett tidsbegränsat bygglov ges, om sökanden begär det och åtgärden avses att pågå under en begränsad tid. Ett sådant lov ska ges, om åtgärden har stöd i en detaljplanebestämmelse om tillfällig användning av byggnad eller mark.
Ett tidsbegränsat bygglov får ges för högst tio år. Tiden kan på sökandens begäran förlängas med högst fem år i taget. Den sammanlagda tiden får överstiga femton år endast om lovet ska användas för ett ändamål som avses i 9 §.
Lag (2014:900)
.
33 a §
/Upphör att gälla U:2028-05-01 genom
lag (2017:267)
./
För nybyggnad för bostadsändamål och tillhörande  åtgärder får ett tidsbegränsat bygglov ges, om sökanden begär  det, platsen kan återställas och åtgärden uppfyller någon  förutsättning enligt 30-32 a §§.
Ett sådant bygglov får ges för högst tio år. Tiden kan på  sökandens begäran förlängas med högst fem år i taget. Den  sammanlagda tiden får dock inte överstiga femton år.
Lag (2017:266)
.
33 b §
Innan tiden för ett tidsbegränsat bygglov har gått ut  ska den plats eller det byggnadsverk som lovet avser  återställas. Om tiden har förlängts ska platsen eller  byggnadsverket i stället återställas innan den nya tiden har  gått ut.
Bestämmelserna om bygglov, rivningslov, marklov och anmälan i  denna lag eller föreskrifter som har meddelats med stöd av  lagen gäller inte för åtgärder som vidtas för att återställa  en plats eller ett byggnadsverk enligt första stycket.
Trots första stycket behöver platsen eller byggnadsverket inte  återställas om byggnadsnämnden har gett bygglov som inte är  tidsbegränsat för åtgärden.
Lag (2022:909)
.
Förutsättningar för rivningslov
34 §
Rivningslov ska ges för en åtgärd som avser en byggnad eller byggnadsdel som inte
1. omfattas av rivningsförbud i detaljplan eller områdesbestämmelser, eller
2. bör bevaras på grund av byggnadens eller bebyggelsens historiska, kulturhistoriska, miljömässiga eller konstnärliga värde.
Förutsättningar för marklov
35 §
Marklov ska ges för en åtgärd som
1. inte strider mot en detaljplan eller områdesbestämmelser,
2. inte förhindrar eller försvårar det berörda områdets användning för bebyggelse,
3. inte medför olägenheter för användningen av sådana anläggningar som anges i 13 § 1,
4. inte medför störningar eller betydande olägenheter för omgivningen, och
5. uppfyller de krav som
a) följer av 2 kap. 6 § tredje stycket och 8 kap. 9-12 §§, om lovet avser en åtgärd inom ett område med detaljplan, eller
b) följer av 2 kap. och 8 kap. 9-12 §§ i de delar som inte har prövats i områdesbestämmelser, om lovet avser en åtgärd utanför ett område med detaljplan.
Marklov får ges till en åtgärd som endast innebär en liten avvikelse från detaljplanen eller områdesbestämmelserna, om avvikelsen är förenlig med syftet med planen eller bestämmelserna.
Lag (2011:335)
.
Villkorade lov
36 §
Om ett beslut att anta, ändra eller upphäva en detaljplan eller områdesbestämmelser inte har vunnit laga kraft, får ett bygglov, rivningslov eller marklov för en åtgärd som avses att vidtas inom det område som detaljplanen eller områdesbestämmelserna omfattar ges med villkoret att planbeslutet vinner laga kraft. Beslutet om lov ska i så fall innehålla en upplysning om att åtgärden inte får påbörjas innan planbeslutet har vunnit laga kraft.
37 §
I ett beslut om bygglov får byggnadsnämnden bestämma att byggnadsarbeten inte får påbörjas förrän fastighetsägaren har betalat ersättning för gator eller andra allmänna platser eller har ställt säkerhet för ersättningen.
37 a §
Om kommunen i en detaljplan med stöd av 4 kap. 14 §
har bestämt att lov endast får ges om en viss förutsättning är uppfylld, får ett lov ges med villkoret att förutsättningen i stället ska vara uppfylld för att startbesked ska få ges.
Lag (2014:900)
.
38 §
I ett bygglov eller marklov för en åtgärd som redan har utförts, får byggnadsnämnden bestämma om skyldighet att vidta de ändringar i det utförda som behövs. I beslutet ska nämnden i så fall ange den tid inom vilken ändringarna ska vara utförda.
Beslutets innehåll
39 §
Ett förhandsbesked som innebär att en åtgärd kan tillåtas ska innehålla
1. en upplysning om att förhandsbeskedet endast gäller om bygglov för åtgärden söks inom två år efter det att beslutet om förhandsbesked vann laga kraft,
2. en upplysning om att förhandsbeskedet inte innebär att åtgärden får påbörjas, och
3. de villkor som behövs för att förhandsbeskedet ska vara förenligt med de förutsättningar som gäller för den kommande bygglovsprövningen.
40 §
Av ett bygglov, rivningslov eller marklov ska det framgå
1. vilken giltighetstid lovet har,
2. om det ska finnas någon som är kontrollansvarig och i så  fall vem eller vilka som är kontrollansvariga,
3. att lovet inte innebär en rätt att påbörja den sökta  åtgärden förrän byggnadsnämnden har gett ett startbesked  enligt 10 kap., och
4. att beslutet om lov ska vara verkställbart enligt 42 a §  innan de åtgärder som omfattas av lovet får påbörjas.
Lovet ska också innehålla de villkor och upplysningar som  följer av 23, 33 b, 36, 37 eller 38 § eller behövs i övrigt.
Om ett bygglov avser nybyggnad eller tillbyggnad av en  bostadsbyggnad utanför ett område med detaljplan ska det, om  det inte kan anses obehövligt med hänsyn till  bullersituationen, även framgå beräknade värden för  omgivningsbuller vid bostadsbyggnadens fasad och vid en  uteplats om en sådan ska anordnas i anslutning till byggnaden.
Lag (2022:909)
.
40 a §
Om byggnadsnämnden tar ut en avgift för  handläggningen av ett ärende om lov eller förhandsbesked, ska  nämnden i sitt beslut om avgift redovisa hur avgiften har  fastställts.
Lag (2018:1136)
.
Expediering och kungörelse
41 §
Ett beslut om lov eller förhandsbesked ska, tillsammans  med en uppgift om vad den som vill överklaga beslutet måste  göra, delges
1. sökanden och annan part, och
2. dem som anges i 25 § och har lämnat synpunkter i ärendet  som inte har blivit tillgodosedda.
Om delgivning är uppenbart obehövligt ska beslutet i stället  skickas till dem som avses i första stycket.
Delgivning med sökanden får inte ske enligt någon av  bestämmelserna i 34-38 eller 47-51 §§ delgivningslagen 
(2010:1932).
Lag (2015:668)
.
41 a §
Ett beslut om att ge lov eller positivt förhandsbesked  ska kungöras genom ett meddelande i Post- och Inrikes  Tidningar. I meddelandet ska beslutets huvudsakliga innehåll  och var beslutet hålls tillgängligt anges.
Lag (2015:668)
.
41 b §
Det meddelande som kungörs enligt 41 a § ska senast den dag då kungörandet sker skickas till
1. ägaren eller innehavaren av en särskild rätt till en tomt eller fastighet, som gränsar till den tomt eller fastighet som lovet eller förhandsbeskedet avser, eller som skiljs åt från denna endast av en väg eller gata, och
2. övriga kända sakägare, om antalet inte är så stort att det skulle innebära större kostnader och besvär än vad som är försvarligt med hänsyn till ändamålet med meddelandet att skicka det till var och en av dem.
Första stycket gäller inte dem som enligt 41 § ska delges det beslut som meddelandet avser.
Lag (2011:335)
.
42 §
Om byggnadsnämndens beslut omfattas av ett beslut enligt 11 kap. 12 § om att länsstyrelsen ska pröva beslutet, ska byggnadsnämnden genast skicka beslutet till länsstyrelsen.
Lag (2011:335)
.
Verkställbarhet av beslut om lov
42 a §
Ett beslut om att ge bygglov, rivningslov eller  marklov får verkställas fyra veckor efter det att beslutet  har kungjorts enligt 41 a §, även om det inte har fått laga  kraft.
Trots första stycket får byggnadsnämnden bestämma att ett  sådant beslut får verkställas tidigare, om ett väsentligt  allmänt eller enskilt intresse kräver det.
Lag (2018:674)
.
Giltighetstiden för lov
43 §
Om inte annat följer av 9 eller 33 §, upphör ett bygglov, rivningslov eller marklov att gälla, om den åtgärd som lovet avser inte har påbörjats inom två år och avslutats inom fem år från den dag då beslutet vann laga kraft.
Handläggningen av anmälningsärenden
44 §
En anmälan för en åtgärd som avses i 16 § ska vara  skriftlig och göras till byggnadsnämnden.
Lag (2018:1136)
.
45 §
Byggnadsnämnden ska handlägga en anmälan som avses i 
16 § skyndsamt. Nämnden ska meddela sitt beslut om  startbesked inom fyra veckor från
1. den dag anmälan kom in till nämnden, eller
2. den senare dag då ytterligare underlag kom in till nämnden  från anmälaren på hans eller hennes initiativ.
Om nämnden inom tre veckor från den dag som anges i första  stycket 1 eller 2 har förelagt anmälaren enligt 46 § att  avhjälpa en brist i anmälan, räknas tidsfristen från den dag  då bristen avhjälptes.
Om det är nödvändigt på grund av handläggningen eller  utredningen i ärendet, får den tidsfrist som anges i första  stycket förlängas en gång med högst fyra veckor.
Lag (2018:1136)
.
46 §
Vid handläggningen av en anmälan tillämpas bestämmelserna  om ansökans innehåll i 21 §, föreläggande i 22 §, information  om tidsfrister i 27 a § och återförvisning för förnyad  handläggning i 27 b §. Vid tillämpningen av 27 a § tredje  stycket ska hänvisningen till 27 § tredje stycket avse 45 §  tredje stycket.
Lag (2019:412)
.
47 §
Om byggnadsnämnden tar ut en avgift för handläggningen  av en anmälan, ska nämnden i sitt beslut om avgift redovisa  hur avgiften har fastställts.
Lag (2018:1136)
.
10 kap. Genomförandet av bygg-, rivnings- och markåtgärder
1 §
Detta kapitel innehåller bestämmelser om
1. förutsättningar för att få påbörja vissa åtgärder och ta  ett byggnadsverk i bruk,
2. aktsamhet vid bygg-, rivnings- och markåtgärder,
3. byggherrens skyldighet att kontrollera genomförandet och ha  en kontrollplan,
4. kontrollansvariga och deras uppgifter,
5. tekniskt samråd och startbesked innan åtgärderna påbörjas,
6. utstakning av en planerad byggnad, tillbyggnad eller  anläggning,
7. byggnadsnämndens arbetsplatsbesök, och
8. slutsamråd och slutbesked i samband med att åtgärderna  avslutas.
Lag (2024:943)
.
2 §
Om annat inte särskilt anges i denna lag eller i  föreskrifter som meddelats med stöd av lagen, ska en åtgärd  som avser ett byggnadsverk, en tomt eller en allmän plats  genomföras så att åtgärden inte strider mot
1. det lov som har getts för åtgärden, eller
2. om åtgärden inte kräver lov, den detaljplan eller de  områdesbestämmelser som gäller för området.
Åtgärder som avses i 9 kap. 4-4 c §§ får, trots första stycket 
2, strida mot en detaljplan eller områdesbestämmelser.
En åtgärd som avses i 9 kap. 4 f § får, trots första stycket 
2, strida mot en detaljplan eller områdesbestämmelser.  Detsamma gäller en åtgärd som avser en altan som inte kräver  lov enligt 9 kap. 2 §, om åtgärden
1. vidtas inom 3,6 meter från ett en- eller tvåbostadshus  eller tillhörande komplementbostadshus, och
2. inte vidtas i anslutning till en byggnad eller inom ett  bebyggelseområde som avses i 8 kap. 13 §.
Lag (2019:412)
.
Aktsamhet vid bygg-, rivnings- och markåtgärder
2 a §
Bygg-, rivnings- och markåtgärder ska planeras och  utföras med aktsamhet. Vad som krävs för att uppfylla kravet  på aktsamhet framgår av föreskrifter som har meddelats med  stöd av 16 kap. 10 a §.
Lag (2024:943)
.
Startbesked och slutbesked
3 §
En åtgärd får inte påbörjas innan byggnadsnämnden har gett ett startbesked, om åtgärden kräver
1. bygglov, marklov eller rivningslov, eller
2. en anmälan enligt föreskrifter som har meddelats med stöd av 16 kap. 8 §.
3 a §
Om byggnadsnämnden har gett ett startbesked enligt 3 §  för en viss del av en åtgärd, får en annan del av åtgärden  inte påbörjas innan byggnadsnämnden har gett ett startbesked  som omfattar den delen.
Lag (2022:909)
.
4 §
Ett byggnadsverk får inte tas i bruk i de delar som omfattas av ett startbesked för byggåtgärder förrän byggnadsnämnden har gett ett slutbesked, om nämnden inte beslutar annat.
Byggherrens ansvar för kontrollen av genomförandet
5 §
Byggherren ska se till att varje bygg-, rivnings- och markåtgärd som byggherren utför eller låter utföra genomförs i enlighet med de krav som gäller för åtgärden enligt denna lag eller föreskrifter eller beslut som har meddelats med stöd av lagen. Om åtgärden är lov- eller anmälningspliktig, ska byggherren se till att den kontrolleras enligt den kontrollplan som byggnadsnämnden fastställer i startbeskedet.
Kontrollplan
6 §
Byggherren ska se till att det finns en plan för  kontrollen av en bygg- eller rivningsåtgärd som avses i 3 § 
(kontrollplan) med uppgifter om
1. vilka kontroller som ska göras och vad kontrollerna ska  avse,
2. vem som ska göra kontrollerna,
3. vilka anmälningar som ska göras till byggnadsnämnden,
4. vilka arbetsplatsbesök som byggnadsnämnden bör göra och när  besöken bör ske,
5. vilka byggprodukter som kan återanvändas och hur dessa ska  tas om hand, och
6. vilket avfall som åtgärden kan ge upphov till och hur  avfallet ska tas om hand, särskilt hur man avser att  möjliggöra
a) materialåtervinning av hög kvalitet, och
b) avlägsnande och säker hantering av farliga ämnen.
Lag (2020:603)
.
7 §
Kontrollplanen ska vara anpassad till omständigheterna i det enskilda fallet och ha den utformning och detaljeringsgrad som behövs för att på ett ändamålsenligt sätt säkerställa att
1. alla väsentliga krav som avses i 8 kap. 4 § uppfylls,
2. förbudet mot förvanskning enligt 8 kap. 13 § följs, och
3. kraven på varsamhet enligt 8 kap. 17 och 18 §§ uppfylls.
Lag (2011:335)
.
8 §
Av kontrollplanen ska det framgå i vilken omfattning  kontrollen ska utföras
1. inom ramen för byggherrens dokumenterade egenkontroll,  eller
2. av någon som har särskild sakkunskap och erfarenhet i fråga  om sådana åtgärder som kontrollen avser (sakkunnig) och som  kan styrka sin sakkunnighet med ett certifikat som har  utfärdats av ett organ som har ackrediterats för detta ändamål  enligt Europaparlamentets och rådets förordning (EG)  nr 765/2008 av den 9 juli 2008 om krav för ackreditering och  upphävande av förordning (EEG) nr 339/93 och 5 § lagen 
(2011:791) om ackreditering och teknisk kontroll eller av  någon som uppfyller motsvarande krav enligt bestämmelser i ett  annat land inom Europeiska unionen eller Europeiska ekonomiska  samarbetsområdet.
Lag (2022:1122)
.
Kontrollansvariga
9 §
För den kontroll som avses i 5 § ska det finnas en eller  flera kontrollansvariga som
1. har den kunskap, erfarenhet och lämplighet som behövs för  uppgiften och kan styrka detta med ett bevis om certifiering,  och
2. har en självständig ställning i förhållande till den som  utför den åtgärd som ska kontrolleras.
Om det finns flera kontrollansvariga, ska byggherren se till  att någon av dem samordnar de kontrollansvarigas uppgifter.
Den certifiering som avses i första stycket 1 ska vara gjord  av någon som har ackrediterats för detta ändamål enligt  Europaparlamentets och rådets förordning (EG) nr 765/2008 av  den 9 juli 2008 om krav för ackreditering och upphävande av  förordning (EEG) nr 339/93 och 5 § lagen (2011:791) om  ackreditering och teknisk kontroll eller av någon som  uppfyller motsvarande krav enligt bestämmelser i ett annat  land inom Europeiska unionen eller Europeiska ekonomiska  samarbetsområdet. Certifieringen ska vara tidsbegränsad och  avse ett visst slag av arbete.
Lag (2022:1122)
.
10 §
Trots 9 § krävs det inte någon kontrollansvarig i fråga om
1. små ändringar av en- eller tvåbostadshus, om byggnadsnämnden inte beslutar annat, eller
2. andra små åtgärder enligt föreskrifter som har meddelats med stöd av 16 kap. 10 §.
11 §
En kontrollansvarig ska
1. biträda byggherren med att upprätta förslag till den  kontrollplan som krävs enligt 6 §, och med att identifiera  avfall och återanvändbara byggprodukter som bygg- och  rivningsåtgärderna kan ge upphov till,
2. se till att kontrollplanen och gällande bestämmelser och  villkor för åtgärderna följs samt att nödvändiga kontroller  utförs,
3. vid avvikelser från föreskrifter och villkor som avses i 2  informera byggherren och vid behov meddela byggnadsnämnden,
4. närvara vid tekniska samråd, besiktningar och andra  kontroller samt vid byggnadsnämndens arbetsplatsbesök,
5. dokumentera sina byggplatsbesök och notera iakttagelser som  kan vara av värde vid utvärderingen inför slutbeskedet,
6. avge ett utlåtande till byggherren och byggnadsnämnden som  underlag för slutbesked, och
7. om den kontrollansvariga lämnar sitt uppdrag, meddela detta  till byggnadsnämnden.
Lag (2020:603)
.
12 §
Om en kontrollansvarig inte utför sina uppgifter enligt 11 §, ska byggherren omedelbart underrätta byggnadsnämnden. Om en kontrollansvarig har lämnat sitt uppdrag, ska byggherren föreslå en ny kontrollansvarig.
13 §
Om en kontrollansvarig har lämnat sitt uppdrag ska  byggnadsnämnden utse en ny kontrollansvarig.
Tekniskt samråd
14 §
I fråga om sådana åtgärder som avses i 3 § ska  byggnadsnämnden utan dröjsmål efter att lov har getts eller  anmälan har kommit in kalla till ett sammanträde för tekniskt  samråd, om
1. det krävs en kontrollansvarig enligt det som följer av 9  och 10 §§,
2. ett sådant samråd inte är uppenbart obehövligt, eller
3. byggherren har begärt ett sådant samråd.
Tekniskt samråd behövs inte för sådana åtgärder som avses i 9  kap. 4 a-4 c §§ eller för flyttning av en enstaka enkel  byggnad, om byggnadsnämnden inte beslutar annat.  Byggnadsnämnden får besluta att tekniskt samråd inte behövs  för att flytta flera enkla byggnader.
En kallelse enligt första stycket ska vara skriftlig och  skickas till byggherren och den eller dem som är  kontrollansvariga. Kallelsen ska också skickas till dem i  övrigt som enligt detta kapitel ska ges tillfälle att delta i  samrådet eller som enligt byggnadsnämndens bedömning bör ges  tillfälle att delta.
Lag (2015:668)
.
15 §
Om samrådet rör byggåtgärder som avser en arbetslokal eller ett personalrum för arbetstagare som ska utföra arbete för en arbetsgivares räkning, ska byggnadsnämnden ge den myndighet som ansvarar för arbetsmiljöfrågor
(arbetsmiljömyndigheten) och en representant för arbetstagarna tillfälle att delta i samrådet. Om det behövs, ska nämnden även i andra fall ge arbetsmiljömyndigheten tillfälle att delta i samrådet.
Om samrådet rör byggåtgärder som avser tillfälliga personalbostäder för sammanlagt minst tio boende ska byggnadsnämnden ge en representant för arbetstagarna tillfälle att delta i samrådet.
Vid tillämpningen av denna paragraf ska det som gäller i fråga om arbetstagare också gälla andra som enligt arbetsmiljölagen (1977:1160) ska likställas med arbetstagare.
16 §
Om samrådet avser en åtgärd för vilken det krävs ett färdigställandeskydd enligt lagen (2014:227) om färdigställandeskydd, ska byggnadsnämnden ge den som svarar för skyddet tillfälle att delta i samrådet.
Lag (2014:228)
.
17 §
Om samrådet avser en befintlig byggnad som innehåller ett skyddsrum, ska byggnadsnämnden ge den myndighet som avses i 3 kap. 1 § lagen (2006:545) om skyddsrum tillfälle att yttra sig.
18 §
Byggherren ska senast vid det tekniska samrådet till  byggnadsnämnden lämna
1. ett förslag till en sådan kontrollplan som krävs enligt 
6 §, samt
2. de tekniska handlingar som, utöver ansökningshandlingarna  enligt 9 kap. 21 §, krävs för att byggnadsnämnden ska kunna  pröva frågan om startbesked.
Om ett certifierat byggprojekteringsföretag som avses i 9 kap. 
32 b § har använts för projektering och byggherren önskar att  startbesked med stöd av 25 a § ska ges utan att vissa krav ska  prövas, ska byggherren senast vid det tekniska samrådet  dessutom lämna en uppgift om vilket företag som har använts.
Första stycket 1 gäller inte rivningsåtgärder, om  byggnadsnämnden i det enskilda fallet har beslutat att det  inte behövs någon kontrollplan.
Lag (2022:1084)
.
19 §
Vid det tekniska samrådet ska man gå igenom
1. arbetets planering och organisation,
2. byggherrens förslag till kontrollplan och de handlingar i  övrigt som byggherren har gett in,
3. hur identifieringen av avfall och återanvändbara  byggprodukter har gjorts,
4. behovet av att byggnadsnämnden gör arbetsplatsbesök eller  av andra tillsynsåtgärder,
5. behovet av ett färdigställandeskydd,
6. behovet av utstakning,
7. byggnadsnämndens behov av ytterligare handlingar inför  beslut om kontrollplan eller startbesked, och
8. behovet av ytterligare sammanträden.
Lag (2020:603)
.
20 §
Om byggnadsnämnden finner att de åtgärder som det tekniska samrådet avser kräver tillstånd av eller anmälan till någon annan myndighet, ska nämnden upplysa byggherren om detta under samrådet.
21 §
Byggnadsnämnden ska föra protokoll över det tekniska samrådet.
Förfarandet när det inte behövs något tekniskt samråd
22 §
Om det enligt 14 § inte behövs något tekniskt samråd, ska byggnadsnämnden i beslutet om lov eller snarast möjligt därefter eller efter det att anmälan har kommit in
1. ge startbesked, eller
2. förelägga byggherren att ge in de ytterligare handlingar som behövs för nämndens prövning i frågan om startbesked.
Om byggnadsnämnden finner att de åtgärder som lovet eller anmälan avser kräver tillstånd av någon annan myndighet, ska nämnden upplysa byggherren om detta.
Byggnadsnämndens startbesked
23 §
Byggnadsnämnden ska med ett startbesked godkänna att en  åtgärd som avses i 3 § får påbörjas, om
1. åtgärden kan antas komma att uppfylla de krav som gäller  enligt denna lag eller föreskrifter som har meddelats med  stöd av lagen,
2. ett bevis om att det finns ett färdigställandeskydd som  avses i 16 § har visats upp för nämnden, om det krävs ett  sådant skydd,
3. ett bevis om besked om skyddsrum har visats upp för  nämnden, om det krävs ett sådant besked enligt 3 kap. 4 §  lagen (2006:545) om skyddsrum,
4. en redovisning av alternativa energiförsörjningssystem har  visats upp för nämnden, om en sådan redovisning krävs enligt 
23 § lagen (2006:985) om energideklaration för byggnader,  och
5. de villkor som har uppställts enligt 4 kap. 14 § eller 9  kap. 37 a § är uppfyllda.
Vid anmälan som avser åtgärder enligt 9 kap. 4 a-4 c §§ ska  byggnadsnämndens bedömning enligt första stycket endast  omfatta det som anges i första stycket 1.
Lag (2015:668)
.
24 §
I startbeskedet ska byggnadsnämnden
1. fastställa den kontrollplan som ska gälla för åtgärderna  enligt byggherrens förslag och det som kommit fram i det  tekniska samrådet eller annars i handläggningen av ärendet,  med uppgift om vem eller vilka som är sakkunniga eller  kontrollansvariga,
2. bestämma villkor för att få påbörja åtgärderna, om sådana  villkor behövs,
3. bestämma villkor och ungefärlig tidpunkt för utstakning, om  utstakning behövs,
4. bestämma vilka handlingar som ska lämnas till nämnden inför  beslut om slutbesked,
5. ge upplysningar om krav enligt annan lagstiftning, i den  mån sådana upplysningar behövs, och
6. ange vid vilken tidpunkt som åtgärderna får påbörjas om de  enligt 9 kap. 36 eller 37 § inte får påbörjas direkt eller om  beslutet om lov för åtgärderna enligt 42 a § inte får  verkställas direkt.
Lag (2022:909)
.
25 §
Ett startbesked för lovpliktiga åtgärder upphör att gälla den dag då beslutet om lov upphör att gälla.
Ett startbesked för anmälningspliktiga åtgärder upphör att gälla två år efter att startbeskedet gavs. Om arbetena då har påbörjats men inte avslutats och ett nytt tekniskt samråd behövs, ska byggnadsnämnden kalla till ett nytt sammanträde för tekniskt samråd. Om det finns förutsättningar för slutsamråd enligt 30 § får byggnadsnämnden i stället kalla till slutsamråd.
Det som sägs om slutsamråd i andra stycket gäller även när startbesked enligt första stycket upphör att gälla.
Särskilda bestämmelser för det fall ett certifierat  byggprojekteringsföretag har använts för projektering
25 a §
Om ett certifierat byggprojekteringsföretag som avses i 
9 kap. 32 b § har använts för projektering vid nybyggnad av  ett sådant bostadshus som framgår av föreskrifter som har  meddelats med stöd av 16 kap. 9 § 4, ska startbesked ges utan  prövning av om kraven i 8 kap. 1 § 1 och 3 samt 4 § är  uppfyllda. Detta gäller trots vad som föreskrivs i 23 § första  stycket 1.
Lag (2022:1084)
.
Utstakning
26 §
När byggnadsnämnden har gett ett startbesked enligt 23 §, ska nämnden skyndsamt och inom den tid som anges i beskedet låta staka ut byggnaden, tillbyggnaden eller anläggningen och märka ut dess höjdläge, om det behövs med hänsyn till förhållandena på platsen och omständigheterna i övrigt.
Om byggnaden eller anläggningen till sitt läge är direkt beroende av gränsen mot en grannes fastighet, ska grannen kallas till utstakningen.
Arbetsplatsbesök
27 §
Efter ett startbesked enligt 23 § ska byggnadsnämnden minst en gång under arbetets gång besöka den plats där åtgärderna genomförs, om
1. startbeskedet har föregåtts av ett tekniskt samråd, och
2. ett arbetsplatsbesök inte kan anses obehövligt.
Ett arbetsplatsbesök ska alltid göras, om startbeskedet avser ett stort eller komplicerat byggprojekt eller om byggnadsnämnden och byggherren vid det tekniska samrådet har kommit överens om ett arbetsplatsbesök.
28 §
Byggnadsnämnden ska föra protokoll över arbetsplatsbesöket. Protokollet ska skickas till byggherren och den kontrollansvarige.
Kompletterande villkor
29 §
Byggnadsnämnden får besluta om kompletterande villkor för bygg- eller rivningsåtgärderna eller för kontrollen, om
1. sådana villkor behövs för att uppfylla kraven enligt denna lag eller föreskrifter som har meddelats med stöd av lagen, och
2. behovet av villkoren inte kunde förutses när startbeskedet gavs.
Slutsamråd
30 §
I samband med att byggåtgärder som har omfattats av ett tekniskt samråd avslutas ska byggnadsnämnden kalla till ett sammanträde för slutsamråd, om det inte är uppenbart obehövligt.
31 §
En kallelse enligt 30 § ska vara skriftlig och skickas till
1. byggherren,
2. den eller de kontrollansvariga, och
3. övriga som enligt byggnadsnämnden bör ges tillfälle att delta.
32 §
Slutsamrådet ska normalt hållas på den plats där byggåtgärderna har genomförts. Vid slutsamrådet ska följande gås igenom:
1. hur kontrollplanen, andra villkor i startbeskedet och kompletterande villkor har följts,
2. avvikelser från de krav som gäller för åtgärderna,
3. den kontrollansvariges utlåtande enligt 11 § 6,
4. den kontrollansvariges och byggnadsnämndens dokumentation över besök på byggarbetsplatsen och annan dokumentation över arbetets utförande,
5. behov av andra åtgärder, och
6. förutsättningarna för ett slutbesked.
33 §
Byggnadsnämnden ska föra protokoll över slutsamrådet.
Byggnadsnämndens slutbesked
34 §
Byggnadsnämnden ska med ett slutbesked godkänna att en  eller flera åtgärder som avses i 3 § ska anses slutförda och,  i fråga om byggåtgärder, att byggnadsverket får tas i bruk, om
1. byggherren har visat att alla krav som gäller för  åtgärderna enligt lovet, kontrollplanen, startbeskedet eller  beslut om kompletterande villkor är uppfyllda,
2. byggherren har visat att denne har gett in en  klimatdeklaration enligt lagen (2021:787) om klimatdeklaration  för byggnader eller gjort sannolikt att det inte finns någon  skyldighet att ge in en klimatdeklaration, och
3. nämnden inte har funnit skäl att ingripa enligt 11 kap.
Lag (2021:788)
.
35 §
Trots 34 § 1 får ett slutbesked ges om det finns brister i uppfyllandet som är försumbara.
Byggnadsnämnden ska i slutbeskedet göra de anmärkningar som behövs med anledning av bristerna.
36 §
Om ett slutbesked inte kan ges på grund av att en brist som inte är försumbar behöver avhjälpas eller på grund av att en kontroll behöver göras i ett senare skede, får byggnadsnämnden ge ett slutbesked som är beroende av att bristen avhjälps eller att kontrollen görs (interimistiskt slutbesked). Ett interimistiskt slutbesked får avse etapper i ett projekt.
Om det behövs, ska nämnden i ett interimistiskt slutbesked ange vad som gäller i fråga om möjligheterna att ta ett byggnadsverk i bruk.
När bristen är avhjälpt eller kontrollen är gjord ska nämnden slutligt pröva frågan om slutbesked enligt 34 §.
Lag (2014:900)
.
37 §
Byggnadsnämnden ska pröva frågan om slutbesked så snart nämnden har fått in eller skaffat sig det underlag som behövs för prövningen. Handläggningen ska ske skyndsamt.
Om nämnden finner att det finns skäl för ett ingripande enligt 
11 kap., ska nämnden också handlägga den frågan skyndsamt.
11 kap. Tillsyn, tillträde, ingripanden och påföljder
1 §
Detta kapitel innehåller bestämmelser om
1. tillsynen allmänt, möjlighet att få ett ingripandebesked  samt skyldighet att ge tillträde och lämna upplysningar för  tillsynen,
2. tillsynen över kommunala beslut,
3. förelägganden som behövs för att regler, domar och beslut  ska följas,
4. genomförande på den försumliges bekostnad och förbud mot  fortsatt arbete eller användning av byggnadsverk,
5. ingripanden mot kontrollanter, certifierade  byggprojekteringsföretag och kontrollansvariga,
6. att förelägganden och förbud får förenas med vite eller ska  genomföras omedelbart,
7. handräckning,
8. anteckningar av förelägganden och förbud i  fastighetsregistret samt verkan av förelägganden och förbud  vid ägarbyte,
9. byggsanktionsavgifter,
10. överlåtelse av egendom efter en överträdelse,
11. tystnadsplikt, och
12. avgift vid tillsyn.
Lag (2022:1084)
.
Allmänt om tillsynen
2 §
Tillsynen över att denna lag och EU-förordningar i frågor inom lagens tillämpningsområde samt föreskrifter, domar och andra beslut som har meddelats med stöd av lagen eller en sådan EU-förordning följs utövas enligt detta kapitel och föreskrifter som har meddelats med stöd av 16 kap.
3 §
Tillsynen ska utövas av regeringen, länsstyrelsen och den eller de statliga myndigheter i övrigt som regeringen bestämmer och av byggnadsnämnden
(tillsynsmyndigheterna).
Tillsynsmyndigheterna ska samarbeta med varandra samt med sådana statliga och kommunala organ som fullgör uppgifter av betydelse för tillsynsverksamheten.
4 §
Har upphävts genom
lag (2018:578)
.
5 §
En tillsynsmyndighet ska pröva förutsättningarna för och behovet av att ingripa eller besluta om en påföljd enligt detta kapitel, så snart det finns anledning att anta att någon inte har följt en bestämmelse i denna lag, i föreskrifter, domar eller andra beslut som har meddelats med stöd av lagen eller i EU-förordningar som rör frågor inom lagens tillämpningsområde.
6 §
Det som gäller för byggnadsverk i detta kapitel ska tillämpas också i fråga om skyltar och ljusanordningar.
Ingripandebesked
7 §
Om någon begär det, ska byggnadsnämnden i ett skriftligt ingripandebesked redovisa om det i fråga om ett visst byggnadsverk har vidtagits någon åtgärd som enligt nämndens bedömning motiverar ett ingripande enligt detta kapitel.
Tillträde och upplysningar
8 §
För att fullgöra sina uppgifter enligt denna lag har
1. byggnadsnämnden och länsstyrelsen samt den som på nämndens  eller länsstyrelsens uppdrag utför ett arbete rätt att få  tillträde till fastigheter och byggnadsverk samt att där vidta  de åtgärder som behövs för att utföra arbetet,
2. en tillsynsmyndighet rätt att på begäran få de upplysningar  och handlingar från byggherren, fastighetsägaren eller ägaren  av ett byggnadsverk som behövs för tillsynen, och
3. en tillsynsmyndighet rätt att hos den som tillverkar eller  representerar den som tillverkar och hos den som importerar  eller saluför byggprodukter som omfattas av tillsynen
a) få tillgång till produkter för kontroll,
b) på begäran få de upplysningar och handlingar som behövs,  och
c) få tillträde till områden, lokaler och andra utrymmen, dock  inte bostäder.
Tillsynsmyndighetens rätt enligt första stycket 3 gäller även  hos den som installerar hissar.
En myndighet som framställer kartor för samhällets behov har  för att fullgöra sin kartläggningsuppgift också en sådan rätt  till tillträde som anges i första stycket 1, dock inte till  bostäder.
Om det behövs för att tillsynsmyndigheten ska kunna ta del av  innehållet i ett utländskt certifikat, intyg eller annan  handling, ska handlingen på myndighetens begäran visas i  översättning till svenska. Översättningen behöver inte vara  auktoriserad.
Lag (2022:909)
.
8 a §
En tillsynsmyndighet som ska övervaka och utvärdera tekniska bedömningsorgan enligt artikel 29.3 i förordning
(EU) nr 305/2011 har rätt att hos bedömningsorganen
1. på begäran få de upplysningar och handlingar som behövs, och
2. få tillträde till lokaler.
Lag (2013:306)
.
8 b §
Den som tillverkar eller representerar den som tillverkar och den som importerar eller saluför byggprodukter ska efter beslut från tillsynsmyndigheten ersätta myndigheten för kostnader vid provtagning och undersökning av prov, om en produkt vid tillsyn enligt 2 § visar sig inte uppfylla gällande krav.
Lag (2013:306)
.
8 c §
Den som tillverkar eller representerar den som tillverkar och den som importerar eller saluför byggprodukter ska få ersättning från tillsynsmyndigheten för produkter som ska kontrolleras enligt 8 § första stycket 3, om det finns särskilda skäl för det.
Lag (2013:306)
.
9 §
Polismyndigheten ska lämna det biträde som behövs för tillträde enligt 8 §.
Lag (2014:769)
.
Tillsyn över kommunala beslut
10 §
När länsstyrelsen enligt 5 kap. 30, 38 eller 39 § har  fått ett meddelande om att en kommun beslutat att anta, ändra  eller upphäva en detaljplan eller områdesbestämmelser, ska  länsstyrelsen inom tre veckor besluta om den ska överpröva  kommunens beslut eller inte.
Länsstyrelsen ska överpröva kommunens beslut, om beslutet kan  antas innebära att
1. ett riksintresse enligt 3 eller 4 kap. miljöbalken inte  tillgodoses,
2. regleringen av sådana frågor om användningen av mark- och  vattenområden som angår flera kommuner inte samordnas på ett  lämpligt sätt,
3. en miljökvalitetsnorm enligt 5 kap. miljöbalken inte följs,
4. strandskydd enligt 7 kap. miljöbalken i strid med gällande  bestämmelser upphävs eller fortsätter att vara upphävt, eller
5. en bebyggelse blir olämplig eller ett byggnadsverk  olämpligt med hänsyn till människors hälsa eller säkerhet  eller till risken för olyckor, översvämning eller erosion.
Lag (2025:514)
.
10 a §
Om länsstyrelsen har gett ett planeringsbesked enligt 
5 kap. 10 f § om att en åtgärd inte har en sådan innebörd som  anges i 10 § andra stycket, får överprövning enligt 10 §  eller upphävande enligt 11 § inte ske med hänvisning till den  fråga som beskedet avser. Om ett planeringsbesked förenats  med villkor och villkoret har iakttagits, får inte heller  sådan överprövning eller sådant upphävande ske med hänvisning  till den fråga som beskedet avser.
Första stycket gäller inte om åtgärden eller  förutsättningarna för planeringen har ändrats väsentligt i  förhållande till den eller de frågor som planeringsbeskedet  avser.
Lag (2017:424)
.
11 §
Länsstyrelsen ska upphäva kommunens beslut att anta,  ändra eller upphäva en detaljplan eller områdesbestämmelser i  dess helhet, om beslutet har en sådan innebörd som anges i 
10 § andra stycket. Om kommunen medger det, får beslutet  upphävas i en viss del.
Beslut enligt första stycket ska fattas inom två månader från  det att länsstyrelsen har beslutat om överprövning enligt 
10 § första stycket om inte längre tid är nödvändig med  hänsyn till ärendets omfattning eller andra särskilda  omständigheter.
Lag (2017:424)
.
12 §
För ett visst geografiskt område får regeringen eller länsstyrelsen, om det finns särskilda skäl, besluta att det som enligt 10 och 11 §§ gäller för länsstyrelsens prövning av kommunens beslut också ska tillämpas i fråga om byggnadsnämndens beslut om lov eller förhandsbesked enligt 9 kap.
Om länsstyrelsen beslutar att överpröva ett lov eller förhandsbesked, får länsstyrelsen besluta att lovet eller förhandsbeskedet inte ska gälla förrän prövningen har avslutats.
13 §
Har upphävts genom
lag (2018:1732)
.
14 §
Har upphävts genom
lag (2018:1732)
.
Planförelägganden
15 §
Regeringen får förelägga en kommun att inom en viss tid anta, ändra eller upphäva en detaljplan eller områdesbestämmelser (planföreläggande), om det behövs för att tillgodose ett intresse som avses i 10 § andra stycket 1 eller 2.
16 §
Om kommunen inte följer ett planföreläggande, får regeringen
1. besluta att länsstyrelsen på kommunens bekostnad ska ta fram det förslag och i övrigt göra det arbete som enligt 5 kap. behövs för att detaljplanen eller områdesbestämmelserna ska kunna antas, ändras eller upphävas, och
2. anta, ändra eller upphäva detaljplanen eller områdesbestämmelserna.
Lovförelägganden
17 §
Om en åtgärd som kräver bygglov, rivningslov eller marklov har vidtagits utan lov, ska byggnadsnämnden i ett föreläggande ge fastighetens eller byggnadsverkets ägare tillfälle att inom en viss tid ansöka om lov, om det är sannolikt att lov kan ges för åtgärden (lovföreläggande).
Förelägganden om underhållsutredning
18 §
Om det brister i underhållet av ett byggnadsverk, får byggnadsnämnden uppdra åt en sakkunnig att utreda behovet av underhållsåtgärder. Innan nämnden beslutar om ett sådant uppdrag, ska nämnden i ett föreläggande ge byggnadsverkets ägare tillfälle att inom en viss tid ge synpunkter på uppdraget och på frågan om vem som ska betala kostnaderna för uppdraget.
Den sakkunnige ska vara certifierad enligt 10 kap. 8 § 2.
Åtgärdsförelägganden
19 §
Om en byggherre, ägare, nyttjanderättshavare, väghållare,  kontrollansvarig, sakkunnig eller huvudman för en allmän plats  låter bli att vidta en åtgärd och därigenom bryter mot en  skyldighet enligt denna lag eller föreskrifter eller beslut  som har meddelats med stöd av lagen, får byggnadsnämnden  förelägga denne att inom en viss tid vidta åtgärden 
(åtgärdsföreläggande).
Förelägganden om att avhjälpa ett sådant hinder som avses i 
8 kap. 2 § andra stycket eller 8 kap. 12 § andra stycket ska  riktas mot den som har rådighet över hindret. Om inte annat  visas ska det anses vara ägaren av byggnaden respektive den  allmänna platsens huvudman.
Lag (2022:909)
.
Rättelseförelägganden
20 §
Om det på en fastighet eller i fråga om ett byggnadsverk har vidtagits en åtgärd i strid mot denna lag eller föreskrifter eller beslut som har meddelats med stöd av lagen, får byggnadsnämnden förelägga den som äger fastigheten eller byggnadsverket att vidta rättelse inom en viss tid
(rättelseföreläggande).
Byggnadsnämnden får inte besluta om ett föreläggande om det har förflutit mer än tio år från överträdelsen.
Den tioårsgräns som anges i andra stycket gäller inte om överträdelsen är att någon olovligen har tagit i anspråk eller inrett en bostadslägenhet för ett väsentligen annat ändamål än bostadsändamål.
Lag (2011:335)
.
Rivningsförelägganden
21 §
Byggnadsnämnden får förelägga ägaren av ett byggnadsverk  som är förfallet eller skadat i väsentlig omfattning att inom  viss tid riva byggnadsverket (rivningsföreläggande).
Ett rivningsföreläggande ska föregås av ett föreläggande  enligt 19 § att sätta byggnadsverket i stånd. Detta gäller  dock inte om det avser byggnadsverk med brister som kan  äventyra säkerheten för dem som uppehåller sig i eller i  närheten av byggnadsverket och det kan antas att dessa brister  inte kan åtgärdas med mindre ingripande åtgärder.
Lag (2022:909)
.
Förelägganden för ökad trafiksäkerhet
22 §
Om ett byggnadsverk inom ett område med detaljplan innebär stora olägenheter för trafiksäkerheten på grund av att förhållandena har ändrats, får byggnadsnämnden förelägga ägaren att ta bort byggnadsverket eller att vidta någon annan åtgärd med det som avhjälper eller minskar olägenheterna.
Om byggnadsverket är en byggnad, får ett föreläggande att ta bort eller flytta byggnaden meddelas endast om byggnaden kan flyttas utan svårighet eller har ett ringa värde.
23 §
Byggnadsnämnden får förelägga ägaren av en fastighet eller en byggnad inom ett område med detaljplan att anordna stängsel eller ändra utfart eller annan utgång mot gator eller vägar, om det behövs med hänsyn till trafiksäkerheten.
Förelägganden om stängsel
24 §
Byggnadsnämnden får förelägga ägaren av ett byggnadsverk  att anordna stängsel kring det, om byggnadsverket har brister  som kan äventyra säkerheten för dem som uppehåller sig i eller  i närheten av det.
Lag (2022:909)
.
Produktförelägganden
25 §
Tillsynsmyndigheten får i det enskilda fallet besluta om det föreläggande eller förbud som från skyddssynpunkt behövs för att bestämmelsen om byggprodukter i 8 kap. 20 § andra stycket ska följas.
Lag (2013:306)
.
26 §
Tillsynsmyndigheten får besluta om de förelägganden som  behövs för att de krav på byggprodukter som fastställs i  föreskrifter meddelade med stöd av 16 kap. 6 § första  stycket 2 ska följas.
Lag (2022:1122)
.
Marknadskontroll
26 a §
Bestämmelser om marknadskontroll finns i  Europaparlamentets och rådets förordning (EU) 2019/1020 av den 
20 juni 2019 om marknadskontroll och överensstämmelse för  produkter och om ändring av direktiv 2004/42/EG och  förordningarna (EG) nr 765/2008 och (EU) nr 305/2011.
Förordning (EU) 2019/1020 ska tillämpas även på byggprodukter  som kommer i kontakt med dricksvatten.
Den myndighet som regeringen bestämmer är  marknadskontrollmyndighet.
Lag (2024:24)
.
26 b §
Vid marknadskontroll enligt förordning (EU) 2019/1020  har marknadskontrollmyndigheten befogenhet
1. att enligt artikel 14.4 a-14.4 c kräva att ekonomiska  aktörer ska tillhandahålla handlingar, specifikationer, data  eller uppgifter,
2. att enligt artikel 14.4 d utföra oanmälda inspektioner på  plats och fysiska kontroller av produkter,
3. att enligt artikel 14.4 e få tillträde till lokaler, mark  eller transportmedel,
4. att enligt artikel 14.4 f inleda undersökningar på eget  initiativ,
5. att enligt artikel 14.4 g kräva att ekonomiska aktörer ska  vidta lämpliga åtgärder för att få en bristande  överensstämmelse att upphöra eller att eliminera en risk,
6. att enligt artikel 14.4 h själv vidta åtgärder,
7. att enligt artikel 14.4 j införskaffa, inspektera och  demontera varuprover, och
8. att enligt artikel 14.4 k kräva att innehåll på ett  onlinegränssnitt ska avlägsnas, att en varning ska visas eller  att åtkomsten ska begränsas.
Marknadskontrollmyndigheten får införskaffa ett varuprov under  dold identitet enligt artikel 14.4 j i förordning (EU) 
2019/1020 endast om det är nödvändigt för att syftet med  kontrollen ska uppnås. Myndigheten ska underrätta den  ekonomiska aktören om att införskaffandet har skett under dold  identitet, så snart det går utan att syftet med åtgärden går  förlorat.
Befogenheten enligt första stycket 8 gäller inte i fråga om  databaser som omfattas av tryckfrihetsförordningens eller  yttrandefrihetsgrundlagens skydd.
När ändrade förhållanden ger anledning till det, ska  marknadskontrollmyndigheten besluta att en sådan skyldighet  som avses i första stycket 8 inte längre ska gälla.
Lag (2022:1122)
.
26 c §
Marknadskontrollmyndigheten får besluta de  förelägganden som behövs för att förordning (EU) 2019/1020 ska  följas.
Lag (2022:1122)
.
26 d §
Polismyndigheten ska på begäran av  marknadskontrollmyndigheten lämna den hjälp som behövs för att  marknadskontrollmyndigheten ska kunna vidta åtgärder enligt 
26 b §.
Hjälp enligt första stycket får begäras endast om
1. det på grund av särskilda omständigheter kan befaras att  åtgärden inte kan utföras utan att en polismans särskilda  befogenheter enligt 10 § polislagen (1984:387) behöver  tillgripas, eller
2. det annars finns synnerliga skäl.
Lag (2022:1122)
.
Genomförande på bekostnad av den som fått ett föreläggande
27 §
Om ett föreläggande enligt 17 § inte följs, får byggnadsnämnden besluta att på ägarens bekostnad låta upprätta de ritningar och beskrivningar samt vidta de åtgärder i övrigt som är nödvändiga för att pröva frågan om lov.
När den tid för synpunkter som har angetts i ett föreläggande enligt 18 § har gått ut, får byggnadsnämnden uppdra åt en sakkunnig att på ägarens bekostnad utreda behovet av underhållsåtgärder.
Om ett föreläggande enligt 19, 20, 21, 22, 23 eller 24 § inte följs, får byggnadsnämnden besluta att åtgärden ska genomföras på den försumliges bekostnad och hur det ska ske.
28 §
Byggnadsnämnden får besluta om genomförande enligt 27 § endast om föreläggandet har innehållit en upplysning om detta.
Nämnden ska se till att genomförandet inte ger upphov till oskäliga kostnader.
29 §
Kronofogdemyndigheten ska lämna den hjälp som behövs för att genomföra en åtgärd som avses i 27 § tredje stycket.
Förbud mot fortsatt arbete eller åtgärd
30 §
Om det är uppenbart att ett byggnads-, rivnings- eller markarbete eller en annan åtgärd äventyrar en byggnads hållfasthet eller medför fara för människors liv eller hälsa, ska byggnadsnämnden förbjuda att arbetet eller åtgärden fortsätter.
31 §
Om det är uppenbart att ett byggnads-, rivnings- eller markarbete eller en annan åtgärd strider mot denna lag eller en föreskrift eller ett beslut som har meddelats med stöd av lagen, får byggnadsnämnden förbjuda att arbetet eller åtgärden fortsätter.
32 §
Om byggherren i fråga om ett byggnads-, rivnings- eller markarbete eller en annan åtgärd inte följer någon väsentlig del av en kontrollplan, får byggnadsnämnden förbjuda att arbetet fortsätter till dess bristerna har avhjälpts.
32 a §
Byggnadsnämnden får i samband med ett föreläggande enligt 20 § förbjuda att den olovliga åtgärden utförs på nytt, om den kräver bygglov.
Lag (2014:900)
.
Förbud mot användning av byggnadsverk
33 §
Byggnadsnämnden får förbjuda den som äger eller har nyttjanderätt till ett byggnadsverk att använda hela eller delar av byggnadsverket, om
1. byggnadsverket har brister som kan äventyra säkerheten för dem som uppehåller sig i eller i närheten av byggnadsverket, eller
2. det inte finns förutsättningar för att ge slutbesked enligt 10 kap. 34 eller 35 §.
Om ett byggnadsverk eller en del av ett byggnadsverk har tagits i bruk med stöd av ett interimistiskt slutbesked, får byggnadsnämnden fatta beslut om förbud enligt första stycket 2 endast om det finns synnerliga skäl för det.
Lag (2014:900)
.
Byte av och ingripanden mot funktionskontrollant, certifierat  byggprojekteringsföretag eller kontrollansvarig
34 §
Om byggnadsnämnden finner att en funktionskontrollant som avses i 8 kap. 25 § har åsidosatt sina skyldigheter, får nämnden besluta att en annan funktionskontrollant ska utses.
Nämnden ska anmäla sitt beslut till den som har certifierat kontrollanten.
34 a §
Om byggnadsnämnden bedömer att ett certifierat  byggprojekteringsföretag som avses i 9 kap. 32 b § vid  projekteringen har gjort en uppenbar felbedömning av kraven i 
8 kap. 1 § 1 eller 3 eller 4 §, ska nämnden underrätta den som  har certifierat företaget om detta. Detsamma gäller om  byggnadsnämnden bedömer att företaget är olämpligt för sin  uppgift av något annat skäl.
Lag (2022:1084)
.
35 §
Om byggnadsnämnden finner att en kontrollansvarig som avses i 10 kap. 9 §
har åsidosatt sina skyldigheter enligt 10 kap. 11 §, ska nämnden
1. entlediga den kontrollansvarige från sitt uppdrag och underrätta den som har certifierat den kontrollansvarige om beslutet, och
2. efter förslag från byggherren besluta om en ny kontrollansvarig.
36 §
Om en kontrollansvarig har visat sig vara olämplig för  sin uppgift, får den som har certifierat den kontrollansvarige  återkalla certifieringen. Motsvarande gäller i fråga om ett  certifierat byggprojekteringsföretag.
Lag (2022:1084)
.
Vite
37 §
Ett föreläggande enligt 19, 20, 21, 22, 23, 24, 25, 26, 
26 b eller 26 c § eller ett beslut om förbud enligt 25, 30, 
31, 32, 32 a eller 33 § får förenas med vite.
Vitet får inte förvandlas till fängelse.
Frågor om utdömande av vite prövas av mark- och miljödomstol.
Lag (2022:1122)
.
Omedelbart genomförande
38 §
I ett föreläggande enligt 19, 20, 21, 22, 23, 24, 26 b  eller 26 c § eller ett beslut enligt 27 § tredje stycket får  byggnadsnämnden respektive marknadskontrollmyndigheten  bestämma att den åtgärd som föreläggandet eller beslutet avser  ska genomföras omedelbart trots att föreläggandet eller  beslutet inte har fått laga kraft.
Beslut om förbud enligt 25, 30, 31, 32, 32 a eller 33 § gäller  omedelbart, om något annat inte bestäms.
Lag (2022:1122)
.
Handräckning
39 §
Kronofogdemyndigheten får efter ansökan av tillsynsmyndigheten besluta om handräckning för att genomföra en åtgärd
1. som avses i 8 §, eller
2. som avses med ett föreläggande enligt 19, 20, 21, 22, 23, 24 eller 25 § och det inte har förflutit mer än tio år från den överträdelse som föreläggandet avser.
Den tioårsgräns som anges i första stycket 2 gäller inte om överträdelsen är att någon olovligen har tagit i anspråk eller inrett en bostadslägenhet för ett väsentligen annat ändamål än bostadsändamål.
Bestämmelser om handräckning finns i lagen (1990:746) om betalningsföreläggande och handräckning.
Lag (2011:335)
.
Anteckningar i fastighetsregistrets inskrivningsdel m.m.
40 §
Den myndighet som beslutar om ett föreläggande enligt 19, 20, 21, 22 eller 23 § eller förbud enligt 33 § ska genast skicka sitt beslut till inskrivningsmyndigheten.
41 §
När ett beslut som avses i 40 § har kommit in till inskrivningsmyndigheten, ska myndigheten genast göra en anteckning om det i fastighetsregistrets inskrivningsdel. Om föreläggandet eller förbudet har förenats med ett löpande vite enligt 4 § lagen (1985:206) om viten, ska myndigheten göra en anteckning också om detta.
Inskrivningsmyndigheten ska genast i ett rekommenderat brev underrätta den som senast har sökt lagfart eller inskrivning av förvärv av tomträtt om anteckningen, om föreläggandet eller förbudet inte är riktat mot denne.
Lag (2011:335)
.
42 §
Om byggnadsnämnden återkallar ett föreläggande eller ett förbud som avses i 40 §, ska nämnden genast anmäla återkallelsen till inskrivningsmyndigheten.
43 §
Så snart byggnadsnämnden har fått kännedom om att ett föreläggande eller förbud som avses i 40 § har upphävts genom ett lagakraftvunnet beslut eller av annan anledning har upphört att gälla, ska nämnden anmäla detta till inskrivningsmyndigheten.
44 §
Så snart byggnadsnämnden har fått kännedom om att ett föreläggande som avses i 40 § har följts, ska nämnden anmäla detta till inskrivningsmyndigheten.
45 §
När en anmälan enligt 42, 43 eller 44 § som avser en anteckning som har gjorts enligt 41 § har kommit in till inskrivningsmyndigheten, ska myndigheten ta bort anteckningen.
Verkan av ett föreläggande eller förbud vid ägarbyte
46 §
Om ett föreläggande enligt 19, 20, 21, 22 eller 23 § eller förbud enligt 33
§ har riktats mot fastighetens ägare och fastigheten därefter byter ägare, gäller föreläggandet eller förbudet i stället mot den nya ägaren.
47 §
Om ett föreläggande eller förbud i ett fall som avses i 46 § har förenats med löpande vite enligt 4 § lagen (1985:206) om viten och ägarbytet har skett genom köp, byte eller gåva, gäller vitet mot den nya ägaren räknat från och med den första tidsperiod som börjar löpa efter äganderättsövergången under förutsättning att vitesföreläggandet dessförinnan har antecknats enligt 41 §.
48 §
Andra viten än sådana löpande viten som avses i 47 § gäller inte mot den nya ägaren vid ett ägarbyte som avses i 46 §. Byggnadsnämnden får i stället besluta om ett särskilt vitesföreläggande mot den nya ägaren.
49 §
Det som enligt 46 och 48 §§ gäller i fråga om byte av ägare till en fastighet ska tillämpas också på byte av ägare till en byggnad på mark som tillhör någon annan.
50 §
I ärenden om förelägganden eller förbud som avses i 46 § ska rättegångsbalkens bestämmelser om verkan av att tvisteföremålet överlåts och om tredje mans deltagande i rättegång tillämpas.
Byggsanktionsavgifter
51 §
Om någon bryter mot en bestämmelse i 8-10 kap. eller i föreskrifter eller beslut som har meddelats med stöd av någon av bestämmelserna i 16 kap. 2-10 §§
eller mot en bestämmelse i en EU-förordning om krav på byggnadsverk eller byggprodukter, ska tillsynsmyndigheten ta ut en särskild avgift
(byggsanktionsavgift) enligt föreskrifter som har meddelats med stöd av 16 kap.
12 §.
52 §
Byggsanktionsavgiftens storlek ska framgå av de föreskrifter som regeringen har meddelat med stöd av 16 kap.
12 §. Avgiften får uppgå till högst 50 prisbasbelopp enligt 2 kap. 6 och 7 §§ socialförsäkringsbalken. När regeringen meddelar föreskrifter om avgiftens storlek, ska hänsyn tas till överträdelsens allvar och betydelsen av den bestämmelse som överträdelsen avser.
Lag (2013:307)
.
53 §
En byggsanktionsavgift ska tas ut även om överträdelsen inte har skett uppsåtligen eller av oaktsamhet.
Avgiften behöver dock inte tas ut om det är oskäligt med hänsyn till
1. att den avgiftsskyldige på grund av sjukdom inte har förmått att själv eller genom någon annan fullgöra sin skyldighet,
2. att överträdelsen berott på en omständighet som den avgiftsskyldige inte har kunnat eller bort förutse eller kunnat påverka, eller
3. vad den avgiftsskyldige har gjort för att undvika att en överträdelse skulle inträffa.
53 a §
En byggsanktionsavgift får i ett enskilt fall sättas ned om avgiften inte står i rimlig proportion till den överträdelse som har begåtts. Avgiften får sättas ned till hälften eller en fjärdedel.
Vid prövningen enligt första stycket ska det särskilt beaktas om överträdelsen inte har skett uppsåtligen eller av oaktsamhet eller om överträdelsen av andra skäl kan anses vara av mindre allvarlig art.
Lag (2013:307)
.
54 §
En byggsanktionsavgift ska inte tas ut om rättelse sker innan frågan om sanktion eller ingripande enligt detta kapitel har tagits upp till överläggning vid ett sammanträde med tillsynsmyndigheten.
55 §
En byggsanktionsavgift ska inte tas ut om överträdelsen har medfört att ett vite har dömts ut.
56 §
En byggsanktionsavgift ska inte tas ut om överträdelsen avser rivning av en byggnad och rivningen har
1. gjorts med stöd av annan lag eller författning,
2. varit nödvändig för att undanröja risk för människors liv eller hälsa eller för att avvärja eller begränsa en omfattande skada på annan egendom, eller
3. gjorts på grund av att byggnaden till väsentlig del var skadad till följd av en eldsvåda eller någon annan liknande händelse.
57 §
En byggsanktionsavgift ska tas ut av
1. den som när överträdelsen begicks var ägare till den fastighet eller det byggnadsverk som överträdelsen avser,
2. den som begick överträdelsen, eller
3. den som har fått en fördel av överträdelsen.
58 §
Innan tillsynsmyndigheten beslutar att ta ut en byggsanktionsavgift ska den som anspråket riktas mot ges tillfälle att yttra sig.
En byggsanktionsavgift får inte beslutas, om den som anspråket riktas mot inte har getts tillfälle att yttra sig inom fem år efter överträdelsen.
59 §
Ett beslut om att ta ut en byggsanktionsavgift ska delges den avgiftsskyldige.
60 §
Om två eller flera är avgiftsskyldiga för samma överträdelse, är de solidariskt ansvariga för betalningen.
61 §
En byggsanktionsavgift ska betalas inom två månader efter det att beslutet om att ta ut avgiften har delgetts den avgiftsskyldige enligt 59 §. Det gäller dock inte, om tillsynsmyndigheten i beslutet har bestämt en senare betalningsdag.
Ett beslut om byggsanktionsavgift får efter sista betalningsdagen verkställas som en dom som har vunnit laga kraft.
Om ett beslut om byggsanktionsavgift inte har verkställts inom tio år från det att beslutet vann laga kraft, behöver avgiften inte betalas.
62 §
Byggsanktionsavgiften ska tillfalla kommunen när det är byggnadsnämnden som har beslutat att ta ut avgiften och i övrigt tillfalla staten.
63 §
Om en skyldighet att betala en byggsanktionsavgift har upphävts genom ett beslut som har vunnit laga kraft, ska tillsynsmyndigheten återbetala avgiften jämte ränta enligt 5 § räntelagen (1975:635) för tiden från den dag avgiften betalades till och med den dag återbetalningen sker.
Överlåtelse av egendom efter en överträdelse
64 §
Bestämmelserna om rätt till avdrag på köpeskilling eller hävning av köp i 4 kap. 12 § jordabalken ska tillämpas när egendom överlåts mot ersättning efter en överträdelse som avses i 51 § men innan rättelse har skett, om inte överlåtaren vid överlåtelsen upplyst om överträdelsen eller förvärvaren annars känt till eller bort känna till överträdelsen.
Tystnadsplikt
65 §
Den som i ett ärende som gäller tillsyn eller  marknadskontroll enligt denna lag eller EU-förordningar i  frågor inom lagens tillämpningsområde samt föreskrifter, domar  och andra beslut som har meddelats med stöd av lagen eller en  sådan EU-förordning har fått information om någons affärs-  eller driftförhållanden eller förhållanden av betydelse för  landets försvar, får inte obehörigen röja eller utnyttja  informationen.
I det allmännas verksamhet tillämpas i stället offentlighets-  och sekretesslagen (2009:400).
Lag (2022:1122)
.
Avgift vid tillsyn
66 §
Den myndighet som ska övervaka och utvärdera tekniska bedömningsorgan i enlighet med artikel 29.3 i förordning (EU)
nr 305/2011 ska ha rätt att ta ut avgift för att täcka kostnaderna för övervakning och utvärdering.
Lag (2013:306)
.
12 kap. Byggnadsnämnden
1 §
I varje kommun ska det finnas en byggnadsnämnd.
2 §
Utöver de uppgifter som byggnadsnämnden har enligt andra bestämmelser i denna lag ska nämnden
1. verka för en god byggnadskultur samt en god och estetiskt tilltalande stads-
och landskapsmiljö,
2. uppmärksamt följa den allmänna utvecklingen inom kommunen och dess närmaste omgivning samt ta de initiativ som behövs i frågor om planläggning, byggande och fastighetsbildning,
3. samarbeta med de myndigheter, organisationer och enskilda vars arbete och intressen rör nämndens verksamhet, och 4. lämna råd och upplysningar i frågor som rör nämndens verksamhet.
3 §
Om någon begär det, ska byggnadsnämnden ge skriftliga upplysningar om planläggning, byggande och fastighetsbildning.
4 §
Om det behövs en karta för prövningen av en fråga om bygglov inom ett område med sammanhållen bebyggelse (nybyggnadskarta) och sökanden begär det, ska byggnadsnämnden tillhandahålla en sådan karta.
5 §
Bestämmelserna i kommunallagen (2017:725) om nämnder ska  gälla för byggnadsnämnden.
Lag (2017:761)
.
6 §
Ett delegationsuppdrag enligt 6 kap. 37 §, 7 kap. 5 §  och 9 kap. 30 § och 37 § andra stycket kommunallagen 
(2017:725) får, utöver det som följer av 6 kap. 38 §  kommunallagen, inte omfatta befogenhet att
1. avgöra ärenden som är av principiell beskaffenhet eller  annars av större vikt,
2. i andra fall än som avses i 11 kap. 30-32 §§ och 33 § 1  besluta förelägganden eller förbud som förenas med vite,
3. besluta förelägganden som förenas med en upplysning om att  den åtgärd som föreläggandet avser kan komma att utföras  genom byggnadsnämndens försorg på bekostnad av den som  föreläggandet riktas mot, eller
4. avgöra frågor om byggsanktionsavgift enligt 11 kap.
Lag (2018:578)
.
7 §
Byggnadsnämnden ska ha minst en person med arkitektutbildning till sin hjälp och i övrigt ha tillgång till personal i den omfattning och med den särskilda kompetens som behövs för att nämnden ska kunna fullgöra sina uppgifter på ett tillfredsställande sätt.
8 §
Byggnadsnämnden får ta ut avgifter för
1. beslut om planbesked, förhandsbesked, villkorsbesked,  startbesked, slutbesked och ingripandebesked,
2. beslut om lov,
3. tekniska samråd,
4. slutsamråd,
5. arbetsplatsbesök och andra tillsynsbesök på  byggarbetsplatsen,
6. upprättande av nybyggnadskartor,
7. framställning av arkivbeständiga handlingar,
8. expediering och kungörelse enligt 9 kap. 41-41 b §§, och
9. andra tids- eller kostnadskrävande åtgärder.
Lag (2018:1136)
.
8 a §
Om en avgift tas ut för handläggningen av ett ärende  om förhandsbesked enligt 8 § 1, 8 eller 9 eller ett ärende om  lov enligt 8 § 2, 8 eller 9, ska avgiften reduceras med en  femtedel för varje påbörjad vecka som en tidsfrist enligt 
9 kap. 27 § första stycket överskrids. Avgiften ska dock inte  reduceras om tidsfristen överskrids på grund av ett beslut  enligt 9 kap. 28 §.
Om en avgift enligt 8 § 1, 3 eller 9 tas ut för  handläggningen av en anmälan för en åtgärd som avses i 9 kap. 
16 §, ska avgiften reduceras med en femtedel för varje  påbörjad vecka som en tidsfrist enligt 9 kap. 45 § första  stycket överskrids.
Lag (2018:1136)
.
9 §
Byggnadsnämnden får ta ut en planavgift för att täcka programkostnader och kostnader för andra åtgärder som behövs för att upprätta eller ändra detaljplaner eller områdesbestämmelser, om
1. nämnden ger bygglov för nybyggnad eller ändring av en byggnad, och
2. den fastighet som bygglovet avser har nytta av planen eller områdesbestämmelserna.
Det som enligt första stycket gäller i fråga om en byggnad ska också tilllämpas på en anläggning som kräver bygglov enligt föreskrifter som har meddelats med stöd av 16 kap. 7 §.
10 §
En avgift enligt 8 eller 9 § får inte överstiga kommunens genomsnittliga kostnad för den typ av besked, beslut eller handläggning som avgiften avser.
Grunderna för hur avgifterna ska beräknas ska anges i en taxa som beslutas av kommunfullmäktige.
11 §
En avgift enligt 8 eller 9 § ska betalas av den som är sökande eller har gjort anmälan i det ärende som beskedet, beslutet eller handläggningen avser.
Avgiften får tas ut i förskott.
13 kap. Överklagande
Överklagande av kommunala beslut
1 §
Följande beslut enligt denna lag får överklagas i den  ordning som gäller för laglighetsprövning enligt 13 kap.  kommunallagen (2017:725):
1. kommunfullmäktiges beslut om översiktsplan,
2. kommunfullmäktiges beslut om planeringsstrategi för  översiktsplanering,
3. kommunfullmäktiges beslut om uppdrag åt byggnadsnämnden att  anta, ändra eller upphäva detaljplaner eller områdesbestämmelser,
4. kommunfullmäktiges beslut om uppdrag åt byggnadsnämnden att  fatta beslut om skyldighet för fastighetsägare att betala  kostnader för gator och andra allmänna platser eller att fatta  beslut om villkoren för sådan betalning,
5. kommunfullmäktiges eller byggnadsnämndens beslut att inte  anta, ändra eller upphäva en detaljplan eller  områdesbestämmelser,
6. kommunfullmäktiges eller byggnadsnämndens beslut om  grunderna för skyldighet att betala kostnader för gator och  andra allmänna platser och om generella villkor för sådan  betalning,
7. kommunfullmäktiges beslut om taxa i ärenden hos  byggnadsnämnden,
8. kommunens beslut om riktlinjer för exploateringsavtal,
9. regionfullmäktiges beslut om regionplan, och
10. regionfullmäktiges beslut om aktualitetsprövning av  regionplan.
Lag (2020:76)
.
2 §
Kommunala beslut enligt denna lag får inte överklagas i  den del de avser
1. avbrytande av ett planarbete,
2. planbesked enligt 5 kap. 2 §,
3. andra frågor om gatukostnader än de som avses i 1 § 6,
4. villkorsbesked enligt 9 kap. 19 §,
5. förlängd handläggningstid enligt 9 kap. 27 §,
6. behovet av kontrollansvarig, särskilt sakkunnig, tekniskt  samråd eller slutsamråd,
7. ingripandebesked enligt 11 kap. 7 §, eller
8. en fråga som redan är avgjord genom en detaljplan,  områdesbestämmelser eller ett förhandsbesked.
Att tvister rörande gatukostnader prövas av mark- och  miljödomstol framgår av 15 kap. 10 §.
Beslut enligt 3 kap. 9 § andra stycket eller 5 kap. 11 a §  tredje stycket om huruvida en betydande miljöpåverkan kan  antas får inte överklagas särskilt.
Lag (2021:785)
.
2 a §
Kommunala beslut att anta, ändra eller upphäva en  detaljplan eller områdesbestämmelser får överklagas till  mark- och miljödomstolen.
Lag (2016:252)
.
3 §
Andra kommunala beslut enligt denna lag än de som avses i 
1-2 a §§ får överklagas till länsstyrelsen.
Lag (2016:252)
.
Överklagande av länsstyrelsens och andra statliga förvaltningsmyndigheters beslut
4 §
Följande beslut av länsstyrelsen får inte överklagas:
1. beslut enligt 3 kap. 18 a § om ett reviderat  granskningsyttrande,
2. beslut enligt 5 kap. 5 b § om vilket planeringsunderlag som  sannolikt kan behövas för att länsstyrelsen ska kunna fullgöra  sin skyldighet enligt 5 kap. 22 §,
3. beslut enligt 11 kap. 10 § i frågan om att överpröva  kommunens beslut, eller
4. beslut enligt 11 kap. 12 § om att  överprövningsbestämmelserna också ska gälla lov eller  förhandsbesked inom ett visst geografiskt område eller att ett  lov eller förhandsbesked inte ska gälla förrän en överprövning  har avslutats.
Lag (2021:752)
.
5 §
Länsstyrelsens beslut enligt 11 kap. 11 § att helt eller i en viss del upphäva kommunens beslut om detaljplan, områdesbestämmelser, lov eller förhandsbesked får överklagas hos regeringen.
5 a §
Länsstyrelsens beslut om planeringsbesked enligt 5 kap. 
10 f § får överklagas till regeringen.
Lag (2017:424)
.
6 §
Andra beslut av länsstyrelsen enligt denna lag än de som  avses i 4, 5 och 5 a §§ och andra beslut av en statlig  förvaltningsmyndighet enligt denna lag får överklagas till  mark- och miljödomstol.
Lag (2017:424)
.
7 §
Om ett ärende som har överklagats hos en mark- och miljödomstol rör en fråga som har särskild betydelse för Försvarsmakten, Fortifikationsverket, Försvarets materielverk eller Försvarets radioanstalt, ska domstolen överlämna målet till regeringen för prövning.
Rätten att överklaga
8 §
Bestämmelser om vem som får överklaga beslut som  avses i 2 a, 3, 5 och 6 §§ finns i 42 § förvaltningslagen 
(2017:900).
Lag (2018:845)
.
9 §
Enbart det förhållandet att någon har underrättats eller  ska ha underrättats enligt denna lag ger inte denne rätt att  överklaga beslut som avses i 2 a, 3, 5 och 6 §§.
Lag (2016:252)
.
10 §
Ett beslut som gäller staten i egenskap av fastighetsägare eller innehavare av en särskild rätt till en fastighet får överklagas av den statliga myndighet som förvaltar fastigheten.
10 a §
Ett beslut om planeringsbesked enligt 5 kap. 10 f §  får överklagas endast av kommunen.
Lag (2017:424)
.
11 §
Ett beslut att anta, ändra eller upphäva en detaljplan  eller områdesbestämmelser får överklagas endast av den som  före utgången av granskningstiden skriftligen har framfört  synpunkter som inte har blivit tillgodosedda.
Den inskränkning i rätten att överklaga som följer av första  stycket gäller inte
1. om beslutet har gått emot sakägaren genom att förslaget  ändrats efter granskningstiden,
2. om överklagandet grundas på att beslutet inte har  tillkommit i laga ordning, eller
3. ett beslut att anta, ändra eller upphäva en detaljplan vars  genomförande kan antas medföra en betydande miljöpåverkan på  grund av att planområdet får tas i anspråk på ett sådant sätt  som anges i 4 kap. 34 § andra stycket.
Lag (2022:1055)
.
12 §
En sådan ideell förening eller annan juridisk person som  avses i 16 kap. 13 § miljöbalken får överklaga
1. ett beslut att anta, ändra eller upphäva en detaljplan vars  genomförande kan antas medföra en betydande miljöpåverkan på  grund av att planområdet får tas i anspråk på ett sådant sätt  som anges i 4 kap. 34 § andra stycket denna lag, och
2. ett beslut att ge bygglov eller positivt förhandsbesked för  en åtgärd som anges i 4 kap. 2 § första stycket 3 a och som  ska föregås av en bedömning av om åtgärden kan antas medföra  en betydande miljöpåverkan.
Rätten att överklaga enligt första stycket gäller dock inte  beslut som rör Försvarsmakten, Fortifikationsverket,  Försvarets materielverk eller Försvarets radioanstalt.
Lag (2021:785)
.
13 §
En sådan ideell förening eller annan juridisk person som avses i 16 kap. 
13 § miljöbalken eller en sådan ideell förening som avses i 16 kap. 14 §
miljöbalken får överklaga ett beslut att anta, ändra eller upphäva en detaljplan som innebär att ett område inte längre ska omfattas av strandskydd enligt 7 kap.
miljöbalken.
14 §
Ett beslut om lov eller förhandsbesked inom sådana skydds- eller säkerhetsområden som avses i 9 kap. 13 § får överklagas av
1. Transportstyrelsen, om beslutet rör en civil flygplats,
2. Strålsäkerhetsmyndigheten, om beslutet rör en kärnkraftsreaktor eller annan kärnteknisk anläggning, och
3. Försvarsmakten eller Myndigheten för samhällsskydd och beredskap, i andra fall än de som anges i 1 och 2.
15 §
Ett beslut om startbesked får överklagas endast av  sökanden eller anmälaren i ärendet.
Lag (2015:668)
.
Överklagandetid m.m.
16 §
Bestämmelser om överklagande av ett beslut som avses  i 2 a, 3, 5, 5 a och 6 §§ finns i 43-47 §§ förvaltningslagen 
(2017:900).
Tiden för överklagande av ett beslut att anta, ändra eller  upphäva en detaljplan eller områdesbestämmelser räknas dock  från den dag då beslutet eller justeringen av protokollet  över beslutet har tillkännagetts på kommunens anslagstavla.  När beslutet har fattats av kommunfullmäktige, ska det som  enligt 43-47 §§ förvaltningslagen gäller i fråga om den  myndighet som har meddelat beslutet i stället gälla  kommunstyrelsen.
Tiden för överklagande av ett beslut om lov eller  förhandsbesked räknas, för alla som inte ska delges beslutet  enligt 9 kap. 41 §, från den dag som infaller en vecka efter  att beslutet har kungjorts i Post- och Inrikes Tidningar.
Lag (2018:845)
.
Prövningen av ett överklagande
17 §
Den myndighet som prövar ett överklagande av ett beslut att anta, ändra eller upphäva en detaljplan eller områdesbestämmelser ska endast pröva om det överklagade beslutet strider mot någon rättsregel på det sätt som klaganden har angett eller som framgår av omständigheterna.
Om myndigheten vid en prövning enligt första stycket finner att beslutet strider mot en rättsregel, ska beslutet upphävas i sin helhet. Annars ska beslutet fastställas i sin helhet. Beslutet ska inte upphävas om det är uppenbart att felet saknar betydelse för avgörandet. Om kommunen har medgett det, får dock beslutet upphävas i en viss del eller ändras på annat sätt. Ändringar som har ringa betydelse får göras utan kommunens medgivande.
Om kommunen begär det, får myndigheten förordna att det överklagade beslutet i sådana delar som uppenbarligen inte berörs av överklagandet får genomföras trots att överklagandet inte har avgjorts slutligt. Ett sådant förordnande får inte överklagas.
18 §
Om länsstyrelsen enligt 11 kap. 12 § har beslutat att  överpröva en kommuns beslut om ett lov eller förhandsbesked,  får länsstyrelsen besluta att ett överklagande av samma  kommunala beslut inte ska prövas förrän ärendet om  överprövning enligt 11 kap. är slutligt avgjort.
Lag (2016:252)
.
14 kap. Skadeersättning och inlösen
1 §
Detta kapitel innehåller bestämmelser om
1. skyldighet för kommunen att betala ersättning för skador som uppkommer till följd av beslut enligt denna lag,
2. skyldighet för kommunen och andra att lösa in eller på annat sätt förvärva rätt till egendom,
3. hur en skada ska bedömas och ersättning beräknas,
4. kommunens rätt till ersättning i vissa fall, och
5. att rätten till ersättning eller inlösen kan gå förlorad.
Ersättning i samband med en myndighets tillträde m.m.
2 §
Om en skada har uppkommit till följd av en åtgärd som  avses i 11 kap. 8 § första stycket 1 eller tredje stycket,  har den skadelidande rätt till ersättning av kommunen eller,  om åtgärden har vidtagits på uppdrag av en statlig myndighet,  av staten.
Lag (2018:59)
.
Ersättning vid vissa förelägganden
3 §
Om byggnadsnämnden med stöd av 11 kap. 22 eller 23 § har meddelat ett föreläggande som innebär att ett byggnadsverk ska tas bort eller bli föremål för en annan åtgärd eller att en utfart eller annan utgång ska ändras, har den som äger byggnadsverket rätt till ersättning för den skada som föreläggandet medför.
Lag (2014:900)
.
Ersättning på grund av vägrat bygglov
4 §
Om ersättning har betalats för gatukostnader enligt 6 kap. 24 eller 25 §
eller enligt motsvarande äldre bestämmelser, ska kommunen betala tillbaka ersättningen i den mån skada uppkommer genom att fastighetsägaren på grund av att bygglov vägras inte kan använda fastigheten på det sätt som förutsattes när ersättningen togs ut.
Kommunen ska också betala ränta enligt 5 § räntelagen (1975:635) från den dag ersättningen betalades till kommunen.
5 §
Om bygglov vägras för en åtgärd som avser att en byggnad som är förstörd genom en olyckshändelse eller riven ska ersättas med en i huvudsak likadan byggnad, har fastighetens ägare rätt till ersättning av kommunen för den skada som det vägrade bygglovet medför.
Om den byggnad som ska ersättas inte är förstörd genom en olyckshändelse, gäller rätten till ersättning endast om den skada som det vägrade bygglovet medför är betydande i förhållande till värdet av den berörda delen av fastigheten.
Rätten till ersättning gäller endast om ansökan om bygglov har gjorts inom fem år från det att byggnaden revs eller förstördes.
Ersättning på grund av vägrat marklov
6 §
Om marklov vägras med stöd av 9 kap. 35 § första stycket 2 eller 3, har fastighetens ägare rätt till ersättning av kommunen för den skada som det vägrade marklovet medför.
Rätten till ersättning gäller dock endast om det vägrade marklovet innebär att pågående markanvändning avsevärt försvåras inom den berörda delen av fastigheten.
Ersättning på grund av rivningsförbud eller vägrat rivningslov
7 §
Om en detaljplan eller områdesbestämmelser innehåller ett rivningsförbud eller om ett rivningslov vägras enligt 9 kap. 34 §, har fastighetens ägare rätt till ersättning av kommunen för den skada som rivningsförbudet eller det vägrade rivningslovet medför.
Rätten till ersättning gäller dock endast om den skada som rivningsförbudet eller det vägrade rivningslovet medför är betydande i förhållande till värdet av den berörda delen av fastigheten.
Ersättning när en detaljplan ändras eller upphävs
8 §
Om ett område som enligt en detaljplan har varit avsett för allmän samfärdsel kommer att helt eller delvis användas för ett annat ändamål eller få sitt höjdläge ändrat när en ny eller ändrad detaljplan genomförs, har den som äger en fastighet som ligger intill området rätt till ersättning av väghållaren för den skada som genomförandet av den nya eller ändrade detaljplanen medför för ägaren.
9 §
Om en detaljplan ändras eller upphävs före genomförandetidens utgång, har den som äger en fastighet rätt till ersättning av kommunen för den skada som ändringen eller upphävandet medför för ägaren.
En sådan rätt till ersättning gäller också om ändringen eller upphävandet sker efter genomförandetidens utgång och skadan avser en åtgärd som när genomförandetiden löpte ut omfattades av ett bygglovsärende som inte var slutligt avgjort.
Ersättning på grund av bestämmelser om skydd, placering, utformning och utförande av byggnadsverk och tomter
10 §
Om kommunen i en detaljplan inför en bestämmelse som avses i 4 kap. 8 § 1 eller 16 § 3 eller i områdesbestämmelser inför en bestämmelse som avses i 4 kap. 42 § andra stycket, har den som äger en fastighet som berörs av bestämmelsen rätt till ersättning av kommunen för den skada som bestämmelsen medför.
Rätten till ersättning gäller dock endast om bestämmelsen innebär att pågående markanvändning avsevärt försvåras inom berörd del av fastigheten.
Första och andra styckena gäller inte bestämmelser om rivningsförbud. För sådana bestämmelser gäller i stället 7 §.
Lag (2014:900)
.
Ersättning på grund av områdesbestämmelser om vegetation och markyta
11 §
Om kommunen i områdesbestämmelser för ett område som avses i 9 kap. 13 § inför en bestämmelse om vegetation eller om markytans utformning eller höjdläge, har den som äger en fastighet som berörs av bestämmelsen rätt till ersättning av kommunen för den skada som bestämmelsen medför.
Rätten till ersättning gäller dock endast om bestämmelsen innebär att pågående markanvändning avsevärt försvåras inom berörd del av fastigheten.
Lag (2011:335)
.
Ersättning till innehavare av särskild rätt
12 §
Det som enligt 5-11 §§ gäller i fråga om fastighetens ägare ska gälla också den som har en särskild rätt till fastigheten.
Inlösen
13 §
Om ett beslut som avses i 5, 6 eller 7 §, 9 § första stycket eller 10 eller 11 § medför att användningen av fastigheten synnerligen försvåras, är kommunen skyldig att på fastighetsägarens begäran lösa in fastigheten.
14 §
Kommunen är skyldig att på fastighetsägarens begäran lösa in mark eller annat utrymme som enligt detaljplanen ska användas för
1. en allmän plats som kommunen ska vara huvudman för, eller
2. annat än enskilt byggande.
Skyldigheten enligt första stycket 2 gäller inte om bygglov ges enligt 9 kap. 32 a § första stycket.
Lag (2014:900)
.
15 §
Om mark eller annat utrymme enligt en detaljplan ska användas för en allmän plats som har enskilt huvudmannaskap, är den som ska vara huvudman för platsen skyldig att på fastighetsägarens begäran förvärva äganderätt, nyttjanderätt eller annan särskild rätt till marken eller utrymmet.
Första stycket gäller inte om staten enligt 16 § eller kommunen enligt 17 § är skyldig att lösa in marken eller utrymmet.
Lag (2014:900)
.
16 §
Om mark eller annat utrymme enligt en detaljplan ska användas för en väg som staten ska vara väghållare för enligt väglagen (1971:948) och som har enskilt huvudmannaskap, är staten skyldig att på fastighetsägarens begäran förvärva äganderätt, nyttjanderätt eller annan särskild rätt till marken eller utrymmet.
Lag (2014:900)
.
17 §
Om mark eller annat utrymme enligt en detaljplan ska användas för en väg som kommunen ska vara väghållare för enligt väglagen (1971:948) men som har enskilt huvudmannaskap, är kommunen skyldig att på fastighetsägarens begäran förvärva äganderätt, nyttjanderätt eller annan särskild rätt till marken eller utrymmet.
Lag (2014:900)
.
18 §
Om mark eller annat utrymme enligt en detaljplan ska användas för enskilt byggande men också för en allmän ledning, en allmän trafikanläggning eller en trafikanläggning som är gemensam för flera fastigheter, är den som ska vara huvudman för anläggningen skyldig att på fastighetsägarens begäran förvärva nyttjanderätt eller annan särskild rätt i den omfattning som behövs för ändamålet.
19 §
Den som är skyldig att förvärva en rätt till mark eller utrymme enligt 15, 16, 17 eller 18 § får bestämma vilken rätt som förvärvet ska avse.
20 §
Skyldigheterna i 14-17 §§ gäller inte för tid då tillfällig användning av marken eller utrymmet enligt detaljplanen får pågå enligt det som följer av 4 kap. 26-29 §§.
21 §
Har upphävts genom
lag (2012:187)
.
Bedömningen av en skadas betydelse
22 §
Vid bedömningen av en skadas betydelse enligt någon  av bestämmelserna i 5-7 och 10-13 §§ ska hänsyn också tas  till
1. andra beslut som avses i 5-7 och 10-13 §§,
2. beslut enligt 3 kap. 2 § kulturmiljölagen (1988:950),
3. beslut enligt 7 kap. 3, 5, 6, 9, 22 eller 24 §  miljöbalken,
4. beslut som innebär att tillstånd enligt 7 kap. 11 § andra  stycket eller 28 b-29 a §§ miljöbalken inte ges,
5. förelägganden eller förbud enligt 12 kap. 6 § fjärde  stycket miljöbalken,
6. beslut som innebär att dispens inte ges i fråga om de  bestämmelser som avses i 1-5,
7. beslut enligt 18 § skogsvårdslagen (1979:429), och
8. inverkan av föreskrifter som har meddelats med stöd av 
30 § skogsvårdslagen.
Första stycket gäller endast i fråga om beslut och  föreskrifter som har meddelats inom tio år före det senaste  beslutet.
Att en talerätt eller rätt till ersättning eller inlösen med  anledning av ett beslut som avses i första stycket har gått  förlorad till följd av bestämmelserna i 15 kap. 4 § eller  motsvarande bestämmelser i miljöbalken eller kulturmiljölagen  hindrar inte att hänsyn tas till beslutet.
Lag (2017:568)
.
Ersättningens bestämmande
23 §
Vid bestämmande av ersättning enligt detta kapitel ska 4 kap.
expropriationslagen (1972:719) tillämpas.
24 §
I fall som avses i någon av bestämmelserna i 3 och 5-8 §§, 9 § första stycket samt 10-12 §§ ska, trots det som sägs i 23 §, ersättning för minskning av en fastighets marknadsvärde bestämmas
1. som skillnaden mellan fastighetens marknadsvärde före och efter beslutet eller den åtgärd som avses i 8 §, och
2. utan hänsyn till förväntningar om ändring av markanvändningen.
Vid bestämmande av ersättningen ska 4 kap. 1 § andra stycket expropriationslagen
(1972:719) tillämpas.
I fall som avses i 5, 7 och 12 §§ ska ersättningen minskas med ett belopp som motsvarar det som på grund av 5 § andra stycket och 7 § andra stycket ska tålas utan ersättning.
Ersättning för kommunens kostnader enligt detta kapitel
25 §
Om kommunens införande av ett rivningsförbud som avses i 7 § eller en bestämmelse som avses i 10 § har gjorts efter ett planföreläggande enligt 11 kap. 15 § och för att tillgodose ett riksintresse enligt 3 eller 4 kap.
miljöbalken, är staten skyldig att ersätta kommunen dess kostnader för ersättning eller inlösen.
26 §
Om kommunen har betalat ersättning på grund av någon av bestämmelserna i 6, 11 och 12 §§, är ägaren till den anläggning för vilken skydds- eller säkerhetsområdet har beslutats skyldig att ersätta kommunen dess kostnader för ersättning eller inlösen.
Förlorad rätt till ersättning eller inlösen
27 §
Den som inte anmäler sina anspråk inom den tid som avses i 5 kap. 26 §
förlorar sin rätt till ersättning eller inlösen.
Trots det som sägs i första stycket gäller rätt till ersättning eller inlösen om skadan inte rimligen kunde förutses inom den angivna tiden.
15 kap. Domstolsprövning m.m.
1 §
Om annat inte anges i denna lag, ska, utöver det som följer av 6 kap. 17 §
och 14 kap. 23 och 24 §§ denna lag, expropriationslagen (1972:719) tillämpas i mål om
1. inlösen enligt 6 kap. 13, 14, 15 eller 16 §, och
2. ersättning eller inlösen eller förvärv av nyttjanderätt eller annan särskild rätt i fall som avses i någon av bestämmelserna i 14 kap. 2-18 §§.
2 §
En talan om inlösen enligt 6 kap. 13 § får väckas även om beslutet att anta detaljplanen inte har vunnit laga kraft.
3 §
Om en talan om inlösen av ett markområde enligt 6 kap. 14 § har väckts, ska mark- och miljödomstolen omedelbart underrätta lantmäterimyndigheten.
Om det vid prövningen av målet om inlösen pågår ett ärende om fastighetsbildning i överensstämmelse med den detaljplan som gäller för markområdet, ska målet om inlösen förklaras vilande till dess att fastighetsbildningsärendet är slutligt avgjort.
Om en fastighet bildas som överensstämmer med detaljplanen, förfaller kommunens talan om inlösen.
4 §
En talan om inlösen av mark eller utrymme enligt 6 kap. 15 § ska väckas inom tre år efter utgången av detaljplanens genomförandetid.
Om det vid prövningen av målet om inlösen pågår ett ärende om en förlängning eller förnyelse av genomförandetiden, ska målet om inlösen förklaras vilande till dess ärendet om genomförandetiden är slutligt avgjort.
Om genomförandetiden förlängs eller förnyas, förfaller kommunens talan om inlösen.
5 §
I fall som avses i 14 kap. 3-7 och 9-13 §§ ska talan väckas inom två år från den dag då det beslut som talan grundas på vann laga kraft.
I fall som avses i 14 kap. 2 och 8 §§ ska talan väckas inom två år från den dag då den åtgärd som talan grundas på utfördes.
En talan får dock väckas senare än som anges i första och andra styckena, om skadan inte rimligen kunde förutses inom tvåårsperioden.
6 §
Ersättning enligt 14 kap. 2, 3 och 5-13 §§ ska bestämmas i pengar som ska betalas på en gång eller, om det finns särskilda skäl, med ett visst årligt belopp. Om ersättningen ska betalas årligen och förhållandena ändras, ska det årliga beloppet omprövas på begäran av kommunen, fastighetsägaren eller den som har en särskild rätt till fastigheten.
Om kommunen begär det och det inte är uppenbart oskäligt, ska domstolen förordna att ersättning enligt 14 kap. 7, 10 eller 12 § ska betalas ut först när vissa åtgärder med byggnaden har utförts.
7 §
Om kommunen och fastighetsägaren eller den som har en särskild rätt till fastigheten har träffat avtal eller uppenbarligen förutsatt att något ska gälla i fråga om ersättning gäller det även mot en ny ägare av fastigheten eller en ny innehavare av den särskilda rätten.
8 §
Om domstolen i ett mål som avses i 1 § ogillar en talan på grund av att en fastighetsägare eller någon som har en särskild rätt till en fastighet har inlett rättegången utan tillräckliga skäl, får domstolen förordna att den som väckte talan ska bära sina egna kostnader. Om rättegången inleddes trots att det måste ha varit uppenbart för den som väckte talan att talan väcktes utan skälig grund, får domstolen dessutom förplikta den som väckte talan att ersätta motparten för dennes rättegångskostnader.
9 §
På begäran av den som har rätt till ersättning som har fastställts i ett mål om inlösen enligt denna lag, ska den väckta frågan om avstående av mark eller annat utrymme förfalla i den del som rör dennes rätt, om
1. ersättningen inte har nedsatts på det sätt som sägs i expropriationslagen
(1972:719), och
2. marken eller utrymmet inte har tillträtts eller övergått enligt 6 kap. 10 §
expropriationslagen.
10 §
En tvist mellan kommunen och en fastighetsägare om ersättning för gatukostnader eller kostnader för andra allmänna platser eller om villkoren för betalning av sådan ersättning prövas av den mark- och miljödomstol inom vars område fastigheten ligger.
I ett sådant mål ska lagen (2010:921) om mark- och miljödomstolar tilllämpas. I mål om jämkning av ersättning enligt 6 kap. 33 § ska dock expropriationslagen (1972:719)
tillämpas i fråga om rättegångskostnader.
Om fastighetsägaren förlorar ett mål om jämkning på grund av att fastighetsägaren har inlett rättegången utan tillräckliga skäl, får domstolen förordna att fastighetsägaren ska bära sina egna kostnader. Om fastighetsägaren inledde rättegången trots att det måste ha varit uppenbart för fastighetsägaren att talan väcktes utan skälig grund, får domstolen dessutom förplikta fastighetsägaren att ersätta kommunens rättegångskostnader.
Lag (2012:820)
.
16 kap. Bemyndiganden
Föreskrifter om planer och områdesbestämmelser
1 §
Regeringen får meddela föreskrifter om
1. att åtgärder som avses i 4 kap. 2 § första stycket 3 a i  vissa fall inte ska antas medföra en betydande miljöpåverkan,
2. när det kan antas medföra en betydande miljöpåverkan att
a) vidta en åtgärd som avses i 4 kap. 2 § första stycket 3,  eller
b) genomföra en detaljplan på grund av ett sådant  ianspråktagande som avses i 4 kap. 34 § andra stycket, och
3. undantag från kommunens skyldighet enligt 5 kap. 32 eller 
39 § att skicka handlingar om detaljplaner eller  områdesbestämmelser till länsstyrelsen.
Lag (2021:785)
.
1 a §
Regeringen eller den myndighet som regeringen bestämmer  får meddela föreskrifter om standarder för utformning av
1. översiktsplaner enligt 3 kap.,
2. detaljplaner med planbeskrivningar och områdesbestämmelser  enligt 4 kap.,
3. grundkartor enligt 5 kap. 8 §, och
4. regionplaner enligt 7 kap.
Lag (2020:76)
.
Föreskrifter om byggnadsverk, tomter och allmänna platser m.m.
2 §
Regeringen eller den myndighet som regeringen bestämmer  får meddela föreskrifter om
1. att det som gäller i fråga om en byggnad i 8 kap. 1 och 
2 §§ ska tillämpas också på en annan anläggning än en byggnad,
2. att det som gäller i fråga om en byggnad i 8 kap. 1 § 2 ska  tillämpas också på skyltar och ljusanordningar,
3. vad som krävs för att ett byggnadsverk, skyltar och  ljusanordningar ska anses uppfylla kraven i 8 kap. 1 och 4 §§,
4. att vissa krav trots 8 kap. 2 och 5 §§ eller vid  tillämpning av 8 kap. 7 och 8 §§ alltid ska uppfyllas vid  nybyggnad, ombyggnad eller annan ändring av en byggnad,
5. att vissa krav trots 8 kap. 2 och 5 §§ eller vid  tillämpning av 8 kap. 7 och 8 §§ inte behöver uppfyllas vid  nybyggnad, ombyggnad eller annan ändring av en byggnad,
6. att krav enligt 8 kap. 4 § första stycket 6 trots 8 kap. 
5 § alltid ska uppfyllas i fråga om andra byggnader än  bostadshus när detta behövs till följd av Sveriges medlemskap  i Europeiska unionen,
7. att krav enligt 8 kap. 4 § första stycket 11 trots 8 kap. 
5 § alltid ska uppfyllas i fråga om andra byggnader än  bostadshus, och
8. vad som krävs för att en studentbostad ska uppfylla kravet  i 8 kap. 6 § andra stycket och sådana undantag från det kravet  som det finns särskilda skäl för.
Lag (2025:519)
.
3 §
Regeringen eller den myndighet som regeringen bestämmer får meddela föreskrifter om att vissa slags hinder mot tillgänglighet eller användbarhet vid tillämpningen av 8 kap. 2 eller 12 § ska anses vara enkla att avhjälpa.
4 §
Regeringen eller den myndighet som regeringen bestämmer får meddela föreskrifter om sådana undantag från de tekniska egenskapskrav som avses i 8 kap. 4 § som det finns särskilda skäl för och avser nybyggnad eller ändring av en byggnad i experimentsyfte. Undantagen får inte medföra en oacceptabel risk för människors hälsa eller säkerhet.
5 §
Regeringen eller den myndighet som regeringen bestämmer får meddela de föreskrifter om krav på byggnadsverk, tomter, allmänna platser och annat som omfattas av 8 kap. och som utöver bestämmelserna i 8 kap. behövs
1. till skydd för liv, personlig säkerhet eller hälsa, och
2. för en lämplig utformning av byggnadsverk, tomter, områden för andra anläggningar än byggnader och allmänna platser.
Föreskrifter om byggprodukter
6 §
Regeringen eller den myndighet som regeringen bestämmer  får meddela föreskrifter om
1. vad som krävs för att en byggprodukt enligt 8 kap. 19 § ska  anses lämplig för att ingå i ett byggnadsverk,
2. märkning av byggprodukter enligt 8 kap. 21 § 3 som  förutsättning för att de ska få släppas ut på marknaden och  användas,
3. typgodkännanden och tillverkningskontroll enligt 8 kap. 22  och 23 §§,
4. att en byggprodukt måste vara typgodkänd enligt 8 kap. 22 §  för att få användas i ett byggnadsverk,
5. på vilket eller vilka språk handlingar och information inom  denna lags tillämpningsområde ska tillhandahållas, när krav på  tillhandahållande är en följd av Sveriges medlemskap i  Europeiska unionen,
6. sådan ersättning som anges i 11 kap. 8 b och 8 c §§,
7. avgift vid tillsyn enligt 11 kap. 66 §, och
8. villkor för att släppa ut och tillhandahålla byggprodukter  som kommer i kontakt med dricksvatten på marknaden.
Föreskrifter enligt första stycket 4 får endast avse  typgodkännanden som behövs till skydd för liv, personlig  säkerhet eller hälsa.
Lag (2024:24)
.
Föreskrifter om bygglov och förhandsbesked
7 §
Regeringen får meddela föreskrifter om att det, utöver det som följer av 9 kap. 2-7 §§, krävs bygglov för
1. skyltar och ljusanordningar, och
2. andra anläggningar än byggnader, om anläggningarna genom sin storlek eller funktion kan ha en betydande inverkan på omgivningen.
7 a §
Regeringen får meddela ytterligare föreskrifter om vilka  uppgifter som en ansökan om lov eller förhandsbesked avseende  en åtgärd enligt 4 kap. 2 § första stycket 3 a ska innehålla  för att åtgärdens miljöpåverkan ska kunna bedömas.
Regeringen får vidare meddela föreskrifter om att ett beslut  om lov eller förhandsbesked avseende en åtgärd enligt 4 kap. 
2 § första stycket 3 a ska innehålla en redovisning av de skäl  som medför att åtgärden kan antas eller inte kan antas medföra  en betydande miljöpåverkan.
Lag (2021:785)
.
Föreskrifter om anmälningsplikt
8 §
Regeringen får meddela föreskrifter om att anmälan  krävs för vissa åtgärder enligt 9 kap. 16 §.
Lag (2018:1136)
.
Föreskrifter om funktionskontrollanter, certifierade  byggprojekteringsföretag, kontrollansvariga och sakkunniga
9 §
Regeringen eller den myndighet som regeringen bestämmer  får meddela
1. föreskrifter om funktionskontrollanter enligt 8 kap. 25 §,
2. föreskrifter om vad som i fråga om kunskap, erfarenhet och  certifiering krävs av sådana byggprojekteringsföretag,  kontrollansvariga och sakkunniga som avses i 9 kap. 32 b § och 
10 kap.,
3. de föreskrifter i övrigt om kontrollansvariga och  sakkunniga som behövs utöver bestämmelserna i 10 kap. 9-13 §§,  och
4. föreskrifter om vilka bostadshus som ska omfattas av 9 kap. 
32 b och 32 c §§ och 10 kap. 25 a §.
Lag (2022:1084)
.
10 §
Regeringen får meddela föreskrifter om vilka små åtgärder som enligt 10 kap. 10 § 2 innebär ett undantag från kravet på kontrollansvarig enligt 10 kap.
9 §.
Föreskrifter om aktsamhet
10 a §
Regeringen eller den myndighet som regeringen bestämmer  får meddela föreskrifter om vad som krävs för att uppfylla  kravet på aktsamhet vid bygg-, rivnings- och markåtgärder  enligt 10 kap. 2 a §.
Lag (2024:943)
.
Föreskrifter om kontroll
11 §
Regeringen eller den myndighet som regeringen bestämmer  får meddela ytterligare föreskrifter om
1. kontroll av att föreskrifter som har meddelats med stöd av 
2, 5 eller 6 § följs, och
2. kontroll av att kraven enligt förordning (EU) 2016/424  uppfylls.
Lag (2018:59)
.
Föreskrifter om tillsyn och byggsanktionsavgifter
12 §
Regeringen får meddela ytterligare föreskrifter om tillsyn och byggsanktionsavgifter enligt 11 kap.
Föreskrifter i extraordinära situationer
13 §
Om det har inträffat en naturhändelse med synnerligen omfattande negativa effekter på miljön eller egendom och om det behövs för att nödvändiga åtgärder snabbt ska kunna vidtas, får regeringen meddela föreskrifter om tidsbegränsade undantag från
1. krav på att hänsyn ska tas till allmänna intressen vid lokalisering av bebyggelse enligt 2 kap.,
2. krav på byggnader, andra anläggningar, tomter, allmänna platser och områden för andra anläggningar än byggnader enligt 8 kap.,
3. krav på att en åtgärd ska vara förenlig med en detaljplan eller områdesbestämmelser,
4. krav på bygglov, rivningslov och marklov enligt 9 kap., samt
5. bestämmelserna i 10 kap. om förfarandet efter bygg- och rivningslov m.m.
13 a §
Om tillströmningen av asylsökande eller personer som  ansöker om uppehållstillstånd med tillfälligt skydd har varit  eller kan väntas bli särskilt omfattande och det är nödvändigt  för att snabbt kunna anordna boenden för sådana utlänningar,  eller för personer som har uppehållstillstånd med tillfälligt  skydd eller som har uppehållstillstånd efter tillfälligt skydd  och som inte är folkbokförda här i landet, får regeringen  meddela föreskrifter om undantag från
1. kraven på att hänsyn ska tas till allmänna intressen vid  lokalisering av bebyggelse enligt 2 kap. 6, 9 och 10 §§,
2. kraven på tomter, allmänna platser och områden för andra  anläggningar än byggnader enligt 8 kap. 9-12 §§,
3. kraven på bygglov, rivningslov och marklov enligt 9 kap. 2  och 10-13 §§, och
4. bestämmelserna om genomförandet av bygg-, rivnings- och  markåtgärder i 10 kap. 2-4 §§.
Sådana föreskrifter om undantag ska vara proportionella i  förhållande till de intressen som de bestämmelser som anges i  första stycket 1-4 avser att skydda och främja. Föreskrifterna  får endast avse åtgärder för ändring av byggnadsverk eller  nybyggnad av enkla byggnadsverk och avse åtgärder som pågår  under högst tre år.
Lag (2022:296)
.
13 b §
Om spridningen av en samhällsfarlig sjukdom innebär en  påtaglig risk för att lokalerna för hälso- och sjukvård inte  räcker till, och om det behövs för att nödvändiga åtgärder  snabbt ska kunna vidtas, får regeringen meddela föreskrifter  om tidsbegränsade undantag från
1. kraven på att hänsyn ska tas till allmänna intressen enligt 
2 kap. 6, 9 och 10 §§,
2. kraven på tomter, allmänna platser och områden för andra  anläggningar än byggnader enligt 8 kap. 9-12 §§,
3. kraven på bygglov, rivningslov och marklov enligt 9 kap. 2  och 10-13 §§, och
4. bestämmelserna om genomförandet av bygg-, rivnings- och  markåtgärder i 10 kap. 2-4 §§.
Föreskrifterna om undantag ska vara proportionella i  förhållande till de intressen som de bestämmelser som anges i  första stycket avser att skydda och främja.
Lag (2020:253)
.
14 §
Om riket är i krig eller krigsfara eller om det råder sådana utomordentliga förhållanden som beror på krig eller krigsfara som riket har befunnit sig i, får regeringen meddela sådana från denna lag avvikande föreskrifter som är av betydelse för totalförsvaret eller som behövs för att nödvändig byggnadsverksamhet i övrigt ska kunna utföras.
Övergångsbestämmelser
2010:900
1. Denna lag träder i kraft den 2 maj 2011 då plan- och bygglagen (1987:10) och lagen (1994:847) om tekniska egenskapskrav på byggnadsverk, m.m. ska upphöra att gälla.
2. Äldre föreskrifter ska fortfarande gälla för mål och ärenden som har påbörjats före den 2 maj 2011 och mål och ärenden som avser överklagande av beslut i ett sådant mål eller ärende till dess målet eller ärendet är slutligt avgjort.
3. För överträdelser som har ägt rum före den 2 maj 2011 ska äldre bestämmelser tillämpas på prövningen i sak. Den nya lagen ska dock tillämpas, om den leder till lindrigare påföljd.
4. Generalplaner som den 1 maj 2011 gäller som områdesbestämmelser enligt 17 kap. 3 § första stycket i den upphävda plan- och bygglagen ska även i fortsättningen gälla som områdesbestämmelser.
5. Stadsplaner, byggnadsplaner, avstyckningsplaner och andra planer och bestämmelser som den 1 maj 2011 enligt 17 kap. 4 § i den upphävda plan- och bygglagen ska anses ha antagits med stöd av den upphävda lagen ska även i fortsättningen anses ha antagits med stöd av den upphävda lagen. Bestämmelserna i 17 kap. 4 § sista stycket i den upphävda plan- och bygglagen gäller fortfarande för sådana planer.
6. Bestämmelserna i 6 kap. 15 § gäller inte i fråga om planer som avses i punkten 5.
7. Bestämmelserna i 4 kap. 7 § gäller inte inom områden som omfattas av en byggnadsplan eller avstyckningsplan som avses i punkten 5.
Lag (2011:335)
.
8. Bestämmelserna i 9 kap. 32 § gäller inte inom områden som omfattas av en stadsplan eller byggnadsplan som avses i punkten 5.
9. Fastighetsplaner enligt den upphävda plan- och bygglagen och tomtindelningar som före den 2 maj 2011 gäller som fastighetsplaner enligt 17 kap. 11 § i den upphävda lagen ska i fortsättningen gälla som detaljplanebestämmelser enligt 4 kap. 18 § i den nya lagen.
10. Sådana förbud mot nybyggnad som avses i 17 kap. 14 § i den upphävda plan-
och bygglagen ska i fortsättningen gälla som detaljplanebestämmelser enligt 4 kap. 14 § 1 i den nya lagen.
11. I områden som avses i 17 kap. 16 § första stycket i den upphävda plan- och bygglagen ska det som gäller för detaljplaner i 11 kap. 10 och 11 §§ i den nya lagen också tillämpas i fråga om bygglov, marklov och förhandsbesked.
12. Kravet på marklov för schaktning, fyllning, trädfällning eller andra åtgärder enligt 17 kap. 16 § andra stycket eller 17 § i den upphävda plan- och bygglagen ska gälla även i fortsättningen. För marklovsprövningen gäller 9 kap.
11-13 §§ i den nya lagen.
13. I ett beslut om bygglov får byggnadsnämnden förklara att en sådan avvikelse från en stadsplan, byggnadsplan, avstyckningsplan eller tomtindelning som avses i 17 kap.
18 a § i den upphävda plan- och bygglagen ska anses vara en sådan avvikelse som avses i 9 kap. 30 § första stycket 1 b i den nya lagen.
Lag (2011:335)
.
14. Har upphävts genom
lag (2014:900)
.
15. Den upphävda plan- och bygglagen gäller fortfarande för ersättning med anledning av
a) ett sådant beslut som avses i 14 kap. 3, 5, 7 och 8 §§ i den lagen, om beslutet har meddelats före den 2 maj 2011, och
b) en sådan åtgärd som avses i 14 kap. 4 och 6 §§ i den lagen, om åtgärden har utförts före den 2 maj 2011.
16. För sådana mål och ärenden som har påbörjats före den 2 maj 2011 men som vid denna tidpunkt inte har inletts hos en allmän förvaltningsdomstol respektive hos regeringen ska, trots vad som anges i punkten 2, bestämmelserna om instansordningen i den nya lagen tillämpas.
Lag (2011:413)
.
17. Trots de krav som en kontrollansvarig ska uppfylla enligt 10 kap. 9 § får den som före den 2 maj 2011 har utsetts till kvalitetsansvarig enligt 9 kap. 14 § i den upphävda plan- och bygglagen utses till kontrollansvarig före den 1 juli 2013, om det finns synnerliga skäl för det.
Lag (2012:820)
.
18. Förordnanden som avses i 17 kap. 19 § i den upphävda plan- och bygglagen om skyldighet att avstå eller upplåta mark ska upphöra att gälla efter utgången av år 2018.
Lag (2014:900)
.
19. Förordnanden enligt 6 kap. 19 § i den upphävda plan- och bygglagen om skyldighet att avstå eller upplåta mark eller annat utrymme ska upphöra att gälla den dag då genomförandetiden för detaljplanen går ut, dock tidigast efter utgången av år 2018.
Lag (2014:900)
.
20. Om en förrättning enligt fastighetsbildningslagen
(1970:988) eller anläggningslagen (1973:1149) eller ett mål om inlösen enligt 6 kap. 17 § eller 14 kap. 1 § i den upphävda plan- och bygglagen eller motsvarande äldre bestämmelser pågår när förordnanden som avses i punkten 18 eller 19 ska upphöra att gälla, ska förordnandena att avstå eller upplåta mark eller annat utrymme fortsätta att gälla till dess att målet eller ärendet är slutligt avgjort.
Detsamma ska gälla för mål och ärenden som avser överklagande av beslut i ett sådant förrättningsärende eller inlösenmål till dess målet eller ärendet är slutligt avgjort.
Lag (2014:900)
.
2012:187
Denna lag träder i kraft den 1 juli 2012. Äldre föreskrifter gäller fortfarande för ärenden om exploateringssamverkan enligt lagen (1987:11) om exploateringssamverkan.
2012:444
1. Denna lag träder i kraft den 1 januari 2013.
2. Äldre föreskrifter gäller fortfarande för vägar och järnvägar som planeras eller prövas enligt väglagen (1971:948) eller lagen (1995:1649)
om byggande av järnväg i den lydelse lagarna hade före den 1 januari 2013.
2012:820
Denna lag träder i kraft den 1 januari 2013. Bestämmelserna i 15 kap. 10 § i sin nya lydelse tillämpas dock för tid från och med den 2 maj 2011.
2013:307
Denna lag träder i kraft den 1 juli 2013. Bestämmelserna i 11 kap. 53 a § tillämpas dock för tid från och med den 2 maj 2011.
2013:867
1. Denna lag träder i kraft den 1 januari 2014.
2. Äldre föreskrifter gäller fortfarande för ärenden som har påbörjats före den 1 januari 2014.
2014:224
1. Denna lag träder i kraft den 1 juli 2014.
2. Äldre föreskrifter gäller fortfarande för översiktsplaner som har påbörjats före den 1 juli 2014.
2014:477
1. Denna lag träder i kraft den 2 juli 2014.
2. För åtgärder som har påbörjats före ikraftträdandet gäller 2 kap. 6 § i dess äldre lydelse.
3. Har en kommun, före ikraftträdandet, med stöd av 9 kap. 8 §
första stycket 2 a bestämt att bygglov krävs för att vidta en åtgärd som avses i 9 kap. 4 § första stycket 3 ska bygglov krävas även för sådana åtgärder som avses i 4 a-4 c §§, till dess att kommunen bestämmer annat.
2014:900
1. Denna lag träder i kraft den 1 januari 2015.
2. Äldre föreskrifter ska fortfarande gälla för ärenden om detaljplaner och områdesbestämmelser som har påbörjats före den 1 januari 2015 och för mål och ärenden som avser överklagande av beslut om sådana detaljplaner och områdesbestämmelser till dess målet eller ärendet är slutligt avgjort.
3. Äldre föreskrifter ska fortfarande gälla för ansökningar som har gjorts före den 1 januari 2016 avseende länsstyrelsens prövning enligt den upphävda 6 kap. 5 § om skyldighet att avstå eller upplåta mark eller annat utrymme.
4. Beslut enligt de upphävda 6 kap. 3 och 4 §§ om skyldighet att avstå eller upplåta mark eller annat utrymme ska upphöra att gälla den dag då genomförandetiden för detaljplanen går ut, dock tidigast efter utgången av år 2018.
5. Om en förrättning enligt fastighetsbildningslagen
(1970:988) eller anläggningslagen (1973:1149) eller ett mål om inlösen enligt 6 kap. 13 §, 14 kap. 14 eller 15 § pågår när beslut som avses i punkten 4 ska upphöra att gälla, ska besluten att avstå eller upplåta mark eller annat utrymme fortsätta att gälla till dess att målet eller ärendet är slutligt avgjort. Detsamma ska gälla för mål och ärenden som avser överklagande av beslut i ett sådant förrättningsärende eller inlösenmål till dess målet eller ärendet är slutligt avgjort.
6. Äldre föreskrifter ska fortfarande gälla för exploateringsavtal som avser sådana ärenden om detaljplaner som har påbörjats före den 1 januari 2015.
2014:902
1. Denna lag träder i kraft den 2 januari 2015.
2. Äldre bestämmelser ska fortfarande gälla för mål och ärenden som har påbörjats före den 2 januari 2015 och mål och ärenden som avser överklagande av beslut i ett sådant mål eller ärende till dess målet eller ärendet är slutligt avgjort.
2015:235
1. Denna lag träder i kraft den 1 juni 2015.
2. Äldre föreskrifter gäller fortfarande för mål och ärenden som har påbörjats före ikraftträdandet och för mål och ärenden som avser överklagande av beslut om sådana mål och ärenden till dess att målet eller ärendet är slutligt avgjort.
2015:668
1. Denna lag träder i kraft den 1 januari 2016.
2. För ärenden om detaljplaner som har påbörjats före  ikraftträdandet gäller 4 kap. 33 § och 5 kap. 13 § i den  äldre lydelsen. Detsamma gäller för mål och ärenden som avser  överklagande av beslut om sådana detaljplaner till dess att  målet eller ärendet är slutligt avgjort.
2016:252
1. Denna lag träder i kraft den 1 juni 2016.
2. Äldre bestämmelser gäller fortfarande för överklagande av  beslut som kommunen har meddelat före den 1 juni 2016.
2016:537
1. Denna lag träder i kraft den 1 januari 2017.
2. Äldre föreskrifter ska fortfarande gälla för åtgärder som  kräver bygglov om ansökan om bygglov har gjorts före den 1  januari 2017 och för åtgärder som kräver anmälan enligt  föreskrifter som har meddelats med stöd av 16 kap. 8 § om  sådan anmälan har gjorts före denna tidpunkt.
2017:267
1. Denna lag träder i kraft den 1 maj 2028.
Lag (2023:173)
.
2. Den upphävda paragrafen gäller fortfarande för mål och  ärenden som har påbörjats före den 1 maj 2028 och för mål och  ärenden som avser överklagande av beslut i sådana mål och  ärenden till dess att målet eller ärendet är slutligt avgjort.
Lag (2023:173)
.
3. Den upphävda paragrafen gäller fortfarande i fråga om  förlängning av ett lov som har getts med stöd av  bestämmelsen.
2017:424
1. Denna lag träder i kraft den 1 juli 2017.
2. Har en länsstyrelse före den 1 juli 2017 enligt 11 kap. 
10 § första stycket beslutat om överprövning, ska tidsfristen  om två månader i 11 kap. 11 § andra stycket räknas från den 1  juli 2017.
3. Har en kommun, före ikraftträdandet, med stöd av 9 kap. 
8 § första stycket 2 a bestämt att bygglov krävs för att  vidta en åtgärd som avses i 9 kap. 4 b §, ska bygglov krävas  även för sådana åtgärder som avses i 9 kap. 5 a §, till dess  kommunen bestämmer annat.
2017:761
1. Denna lag träder i kraft den 1 januari 2018.
2. Äldre bestämmelser gäller fortfarande för överklagande av  beslut som har tillkännagetts före ikraftträdandet.
2017:965
1. Denna lag träder i kraft den 1 januari 2018.
2. Äldre föreskrifter gäller fortfarande för mål och ärenden  om planer som har påbörjats före ikraftträdandet.
2018:59
1. Denna lag träder i kraft den 21 april 2018.
2. Äldre bestämmelser gäller fortfarande för delsystem och  säkerhetskomponenter till linbaneanläggningar som har släppts  ut på marknaden före den 21 april 2018 och för  linbaneanläggningar som har installerats före den 21 april 
2018.
2018:674
1. Denna lag träder i kraft den 1 juli 2018.
2. Tidsfristen i 9 kap. 42 a § första stycket gäller inte för  beslut som har meddelats före ikraftträdandet.
2018:1136
1. Denna lag träder i kraft den 1 januari 2019.
2. Äldre bestämmelser gäller fortfarande för ansökningar om  lov, förhandsbesked och anmälningar som avses i 9 kap. 16 §  och som inkommit till byggnadsnämnden före ikraftträdandet.
2018:1370
1. Denna lag träder i kraft den 1 augusti 2018.
2. Äldre föreskrifter gäller fortfarande i ärenden om  antagande eller ändring av översiktsplan som har påbörjats  före ikraftträdandet.
2018:1732
1. Denna lag träder i kraft den 1 januari 2019.
2. En regionplan enligt 7 kap. ska antas senast den 
31 december 2022.
3. En regionplan som har antagits enligt äldre bestämmelser  ska gälla som regionplan enligt 7 kap.
4. Äldre bestämmelser gäller fortfarande
a) för ärenden om regionplaner och översiktsplaner som har  påbörjats före den 1 januari 2019, och
b) vid överklagande och överprövning av beslut om sådana  regionplaner och vid överklagande av beslut om sådana  översiktsplaner till dess målet eller ärendet är slutligt  avgjort.
2020:76
1. Denna lag träder i kraft den 1 april 2020.
2. Bestämmelserna i 3 kap. 25 § i den nya lydelsen, 5 kap. 7 §  andra stycket, 7 a § andra stycket och 38 b § fjärde stycket  tillämpas för första gången vid den tidpunkt då en  planeringsstrategi senast ska ha antagits.
3. Äldre bestämmelser, förutom 3 kap. 19 a och 22 §§, 7 kap. 
10 § och 16 kap. 1 a §, gäller fortfarande för ärenden om  översiktsplaner, detaljplaner, områdesbestämmelser och  regionplaner som har påbörjats före den 1 april 2020 och mål  och ärenden som avser överklagande och överprövning av sådana  planer och bestämmelser till dess målet eller ärendet är  slutligt avgjort.
4. Översiktsplaner antagna före den 1 januari 2004 ska upphöra  att gälla vid utgången av 2025. Även en översiktsplan som har  antagits den 1 januari 2004 eller senare men före den 1 april 
2020 ska upphöra att gälla vid utgången av 2025, i den del  planen innehåller en sådan ändring som avses i 3 kap. 27 §  första stycket första meningen eller motsvarande äldre  bestämmelser och där ändringen ursprungligen har antagits före  den 1 januari 2004.
2020:239
1. Denna lag träder i kraft den 15 maj 2020.
2. Äldre föreskrifter gäller fortfarande för
a) åtgärder som kräver bygglov, om ansökan om bygglov har  gjorts före den 11 mars 2021, och
b) åtgärder som kräver anmälan enligt föreskrifter som har  meddelats med stöd av 16 kap. 8 §, om en sådan anmälan har  gjorts före den 11 mars 2021.
2020:253
1. Denna lag träder i kraft den 1 maj 2020.
2. Föreskrifter som meddelas med stöd av 16 kap. 13 b § får  avse tid från och med den 15 mars 2020.
2021:752
1. Denna lag träder i kraft den 1 augusti 2021.
2. Äldre bestämmelser i 4 kap. 33 § gäller fortfarande för  ärenden om detaljplaner som har påbörjats före den 1 augusti 
2021 och mål och ärenden som avser överklagande och  överprövning av sådana detaljplaner till dess målet eller  ärendet är slutligt avgjort.
2021:785
1. Denna lag träder i kraft den 2 augusti 2021.
2. Äldre bestämmelser, förutom 4 kap. 34 §, 13 kap. 12 § och 
16 kap. 1 §, gäller fortfarande för ärenden om detaljplaner  och områdesbestämmelser som har påbörjats före ikraftträdandet  samt för mål och ärenden som avser överklagande och  överprövning av sådana planer och bestämmelser, till dess  målet eller ärendet är slutligt avgjort.
3. Äldre bestämmelser, förutom 4 kap. 2 §, 13 kap. 12 § och 
16 kap. 7 a §, gäller fortfarande för ärenden om bygglov eller  förhandsbesked där ansökan har kommit in till byggnadsnämnden  före ikraftträdandet samt för mål och ärenden som avser  överklagande och överprövning av sådana mål och ärenden, till  dess målet eller ärendet är slutligt avgjort.
2022:296
1. Denna lag träder i kraft den 2 maj 2022.
2. Föreskrifter som meddelas med stöd av 16 kap. 13 a § i den nya lydelsen får avse tid från och med den 15 mars 2022.
2022:929
1. Denna lag träder i kraft den 1 januari 2023.
2. Region Halland ska anta en regionplan enligt 7 kap. senast  den 31 december 2026.
3. Äldre bestämmelser gäller fortfarande för ärenden om  översiktsplaner som har påbörjats före den 1 januari 2023 och  vid överklagande av beslut om sådana översiktsplaner, till  dess målet eller ärendet är slutligt avgjort.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.