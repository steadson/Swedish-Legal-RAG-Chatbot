Title: Skolförordning (2011:185)
SFS Number: Svensk författningssamling 2011:185
URL: https://www.riksdagen.se/sv/dokument-och-lagar/dokument/svensk-forfattningssamling/skolforordning-2011185_sfs-2011-185/
Source Link: http://rkrattsbaser.gov.se/sfst?bet=2011:185
Amendment Register Link: http://rkrattsbaser.gov.se/sfsr?bet=2011:185
Ministry/Authority: Utbildningsdepartementet
Issued: 2011-02-24
Metadata: {"Utfärdad": "2011-02-24", "Ändrad": "t.o.m. SFS 2024:679"}

==================================================

Skolförordning (2011:185)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2011:185
Departement/myndighet
:   
Utbildningsdepartementet
Utfärdad
:   
2011-02-24
Ändrad
:   
t.o.m. SFS 2024:679
Övrig text
:   
Rättelseblad 2011:506 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Huvudmän
3 kap. Lärotider
4 kap. Elever
5 kap. Utbildningen
5 a kap. Fjärrundervisning
5 b kap. Distansundervisning
6 kap. Betyg
7 kap. Förskolan
8 kap. Förskoleklassen
9 kap. Grundskolan
10 kap. Anpassade grundskolan
11 kap. Specialskolan
12 kap. Sameskolan
13 kap. Fritidshemmet
14 kap. Bidrag till enskilda huvudmän
14 a kap. Utbildning vid särskilda ungdomshem
15 kap. Övriga bestämmelser
Övergångsbestämmelser
1 kap. Inledande bestämmelser
Förordningens innehåll
1 §
I denna förordning finns följande kapitel:
- inledande bestämmelser (1 kap.),
- huvudmän (2 kap.),
- lärotider (3 kap.),
- elever (4 kap.),
- utbildningen (5 kap.),
- fjärrundervisning (5 a kap.),
- distansundervisning (5 b kap.),
- betyg (6 kap.),
- förskolan (7 kap.),
- förskoleklassen (8 kap.),
- grundskolan (9 kap.),
- anpassade grundskolan (10 kap.),
- specialskolan (11 kap.),
- sameskolan (12 kap.),
- fritidshemmet (13 kap.),
- bidrag till enskilda huvudmän (14 kap.),
- utbildning vid särskilda ungdomshem (14 a kap.), och
- övriga bestämmelser (15 kap.).
Förordning (2022:1619).
Definitioner
2 §
Termer och uttryck som används i skollagen (2010:800) har  samma betydelse när de används i denna förordning.
Därutöver avses i denna förordning med
- garanterad undervisningstid: den minsta totala  undervisningstiden för en elev i grundskolan, anpassade  grundskolan, specialskolan eller sameskolan enligt 10 kap. 
5 §, 11 kap. 7 §, 12 kap. 5 § respektive 13 kap. 5 §  skollagen, och
- skoldagar: de dagar under ett läsår då utbildning ska äga  rum. Förordning (2022:1619).
2 kap. Huvudmän
Godkännande som enskild huvudman
1 §
En ansökan om godkännande som enskild huvudman för  förskoleklass, grundskola eller anpassad grundskola eller för  fritidshem som anordnas vid en skolenhet med någon av dessa  skolformer ska ha kommit in till Statens skolinspektion senast  den 31 januari kalenderåret innan utbildningen ska starta.
Första stycket gäller inte om det finns särskilda skäl med  hänsyn till elevers möjlighet att fullfölja sin utbildning.
Förordning (2022:1619).
2 §
När Statens skolinspektion handlägger ärenden om godkännande enligt 1 § ska den kommun där utbildningen ska bedrivas ges tillfälle att yttra sig.
När kommunen yttrar sig bör den bifoga en konsekvensbeskrivning till sitt yttrande.
3 §
Beslut i ett ärende som avses i 1 § första stycket ska om möjligt fattas före den 1 oktober kalenderåret innan utbildningen ska starta. Ett ärende enligt 1 § andra stycket ska prövas skyndsamt. Förordning (2014:1029).
4 §
När en enskild har godkänts som huvudman för  förskoleklass, grundskola eller anpassad grundskola eller för  fritidshem som anordnas vid en skolenhet med någon av dessa  skolformer ska utbildningen starta senast vid början av det  läsår som inleds två år efter godkännandet.
När en kommun beslutar om godkännande av en enskild som  huvudman för förskola, fritidshem eller pedagogisk omsorg, ska  den tidpunkt som utbildningen eller verksamheten senast ska  starta anges i beslutet. Förordning (2022:1619).
5 §
Avgift för en ansökan till Statens skolinspektion om  godkännande av en enskild som huvudman ska betalas med  följande belopp:
Ärendeslag				Avgift kronor
Ansökan om nyetablering av fristående
skola	                                75 000
Ansökan om utökning av befintligt
godkännande	                        65 000
Förordning (2022:1556).
3 kap. Lärotider
Tillämpningsområde
1 §
Bestämmelserna i detta kapitel gäller grundskolan,  anpassade grundskolan, specialskolan och sameskolan, om inte  annat anges. Förordning (2022:1619).
Läsår och skolarbetets förläggning
2 §
Läsåret ska ha minst 178 skoldagar och minst 12 lovdagar.
Utöver skol- och lovdagarna får det inom läsåret läggas ut högst fem studiedagar för personalen.
3 §
Läsåret ska börja i augusti och sluta i juni. Dagarna för höst- och vårterminens början och slut beslutas av huvudmannen.
4 §
Elevernas skolarbete ska förläggas måndag-fredag och  vara så jämnt fördelat över dessa dagar som möjligt.  Skolarbetet ska även förläggas så att eleverna så långt som  möjligt får sammanhållna skoldagar.
Antalet skoldagar i veckan får begränsas till fyra för en  grupp elever i årskurs 1 eller 2, om det finns särskilda  skäl. Förordning (2018:750).
4 a §
I grundskolan, specialskolan och sameskolan får  huvudmannen besluta om andra lärotider för en elev än de som  anges i 2-4 §§, om eleven deltar i utbildning på en nivå som  ligger över den aktuella skolformen. Förordning (2024:413).
5 §
I anpassade grundskolan och specialskolan får rektorn  besluta om andra lärotider för en elev än de som anges i 
2-4 §§, om det finns särskilda skäl med hänsyn till elevens  fysiska eller psykiska förutsättningar. Ett sådant beslut får  omfatta högst ett läsår.
Innan rektorn fattar ett beslut enligt första stycket ska  eleven och elevens vårdnadshavare få tillfälle att yttra sig.  Om det behövs ska rektorn inhämta synpunkter från företrädare  för elevhälsan innan beslutet fattas.
Rektorn får inte uppdra åt någon annan att fatta beslut enligt  första stycket. Förordning (2022:1619).
Schema
6 §
För läsåret eller för kortare tid ska det finnas ett schema för undervisningen.
4 kap. Elever
Tillämpningsområde
1 §
Bestämmelserna i detta kapitel gäller förskoleklassen,  grundskolan, anpassade grundskolan, specialskolan och  sameskolan, om inte annat anges. Förordning (2022:1619).
Asylsökande barn m.fl.
1 a §
Barn som omfattas av 29 kap. 2 § andra stycket 1 skollagen (2010:800) ska tas emot så snart det är lämpligt med hänsyn till deras personliga förhållanden. Det bör dock ske senast en månad efter ankomsten. Förordning (2011:506).
Elever från utlandet
Förskoleklassen, grundskolan och anpassade grundskolan
2 §
Barn som anses bosatta i utlandet hos sina vårdnadshavare  har samma rätt till utbildning i förskoleklassen, grundskolan  eller anpassade grundskolan som barn som anses bosatta i  Sverige, om vårdnadshavarna eller en av dem är svenska  medborgare. Den kommun där barnet stadigvarande vistas ska  anses som barnets hemkommun vid tillämpningen av skollagen 
(2010:800). Frågan om mottagande av ett sådant barn prövas på  begäran av barnets vårdnadshavare.
En huvudman får även i andra fall ta emot ett barn som inte  anses bosatt i Sverige som elev i sin förskoleklass eller  grundskola. Förordning (2022:1619).
Specialskolan
3 §
Ett barn som inte anses som bosatt i Sverige får tas emot i specialskolan, om det finns särskilda skäl.
En sådan elev har inte rätt att av statliga medel få ersättning för resor mellan den ort där utbildningen bedrivs och hemorten i utlandet.
Övergång och uppflyttning
4 §
Läsåret efter förskoleklassen ska varje elev fortsätta  skolgången i grundskolan, om inte något annat beslutas med  stöd av 7 kap. 5, 6 eller 7 § skollagen (2010:800) eller 6 §  första stycket.
I grundskolan, anpassade grundskolan, specialskolan och  sameskolan ska varje elev vid slutet av läsåret flyttas till  närmast högre årskurs, om inte något annat beslutas med stöd  av 7 § eller 7 kap. 11 c § skollagen (2010:800).
Förordning (2022:1619).
5 §
Har upphävts genom förordning (2022:1620).
6 §
I förskoleklassen får rektorn på begäran av en elevs  vårdnadshavare besluta att eleven får gå i förskoleklassen  ytterligare ett läsår, om det finns särskilda skäl för det.
Förordning (2022:1620).
7 §
Det framgår av 7 kap. 11 a och 11 b §§ skollagen 
(2010:800) att ett barn under vissa förutsättningar helt får  hoppa över förskoleklassen. Dessutom får en elev i  förskoleklassen flyttas till årskurs 1 i skolan, om skolans  rektor bedömer att eleven har goda förutsättningar för det och  elevens vårdnadshavare medger det.
Rektorn får besluta att en elev i grundskolan, anpassade  grundskolan, specialskolan och sameskolan ska flyttas till en  högre årskurs än den som eleven redan tillhör eller normalt  ska tillhöra, om eleven har goda förutsättningar att delta i  utbildningen i den högre årskursen och elevens vårdnadshavare  medger det. Förordning (2022:1619).
Anmälningsskyldighet vid frånvaro
8 §
Om en elev på grund av sjukdom eller av någon annan orsak inte kan delta i den verksamhet som anordnas för att ge den avsedda utbildningen, ska hindret snarast anmälas till skolenheten.
Rektorn får besluta hur anmälningsskyldigheten ska fullgöras.
5 kap. Utbildningen
Tillämpningsområde
1 §
Bestämmelserna i detta kapitel gäller grundskolan,  anpassade grundskolan, specialskolan och sameskolan, om inte  annat anges. Förordning (2022:1619).
Strukturerad undervisning
2 §
Eleverna ska genom strukturerad undervisning ges ett  kontinuerligt och aktivt lärarstöd i den omfattning som behövs  för att skapa förutsättningar för att eleverna ska uppfylla de  kriterier för bedömning av kunskaper eller betygskriterier som  minst ska uppfyllas och i övrigt utvecklas så långt som  möjligt inom ramen för utbildningen. Förordning (2022:280).
Särskilt stöd
Allmänt om särskilt stöd
3 §
I 3 kap. 7-12 §§ skollagen (2010:800) finns bestämmelser  om särskilt stöd i grundskolan, anpassade grundskolan,  specialskolan och sameskolan. Förordning (2022:1619).
Studiehandledning på modersmålet
4 §
En elev ska få studiehandledning på sitt modersmål, om  eleven behöver det.
En elev som ska erbjudas modersmålsundervisning och som före  sin ankomst till Sverige har undervisats på ett annat språk än  modersmålet får ges studiehandledning på det språket i stället  för på modersmålet, om det finns särskilda skäl.
Studiehandledning enligt första eller andra stycket får ges i  interaktiv form med informations- och kommunikationsteknik där  eleven och studiehandledaren är åtskilda i rum men inte i tid,  om det inte finns någon lämplig person inom skolenheten som  kan ge studiehandledning och huvudmannen trots upprepade  ansträngningar inte har lyckats anställa en sådan.
Förordning (2020:779).
Arbetsplatsförlagd utbildning vid anpassad studiegång
5 §
För en elev i de högre årskurserna får ett beslut om anpassad studiegång innebära att utbildningen delvis förläggs till en arbetsplats utanför skolenheten. Eleven ska ha en handledare på arbetsplatsen och få stöd från skolenhetens personal.
Undervisning i förberedelseklass för nyanlända och vissa andra elever
5 a §
Undervisning i förberedelseklass enligt 3 kap. 12 f §
skollagen (2010:800) ska så långt som möjligt i fråga om såväl lokaler som verksamhet bedrivas i nära anslutning till annan undervisning. Förordning (2015:578).
Bedömning av nyanlända och vissa andra elevers kunskaper
5 b §
Statens skolverk får meddela föreskrifter om underlag för bedömning av en elevs kunskaper enligt 3 kap. 12 c §
skollagen (2010:800). Förordning (2015:800).
Friluftsverksamhet
6 §
I den omfattning som rektorn bestämmer ska det anordnas friluftsverksamhet som bedrivs under lärares ledning.
Modersmålsundervisning
7 §
I 10 kap. 7 §, 11 kap. 10 §, 12 kap. 7 § och 13 kap. 7 §
skollagen (2010:800) finns grundläggande bestämmelser om huvudmannens skyldighet att erbjuda modersmålsundervisning.
Huvudmannen är också skyldig att erbjuda elever som är adoptivbarn och har ett annat modersmål än svenska modersmålsundervisning, även om språket inte är elevens dagliga umgängesspråk i hemmet.
Rektorn beslutar om en elevs modersmålsundervisning.
8 §
Modersmålsundervisning får anordnas
1. som språkval i grundskolan och specialskolan,
2. inom ramen för skolans val, eller
3. utanför den garanterade undervisningstiden.
Förordning (2023:945).
9 §
Modersmålsundervisning får inte omfatta mer än ett språk för en elev. En romsk elev som kommer från utlandet får dock ges modersmålsundervisning i två språk, om det finns särskilda skäl.
10 §
En huvudman är skyldig att anordna modersmålsundervisning i ett språk endast om
1. minst fem elever som ska erbjudas modersmålsundervisning i språket önskar sådan undervisning, och
2. det finns en lämplig lärare.
Första stycket 1 gäller inte nationella minoritetsspråk.
Enligt 7 § språklagen (2009:600) är de nationella minoritetsspråken finska, jiddisch, meänkieli, romani chib och samiska.
11 §
Om en elev ges modersmålsundervisning utanför den garanterade undervisningstiden, är huvudmannen skyldig att erbjuda eleven sådan undervisning sammanlagt högst sju läsår under elevens skoltid. Eleven ska dock erbjudas modersmålsundervisning under längre tid, om eleven har ett särskilt behov av sådan undervisning.
Begränsningen enligt första stycket gäller inte nationella minoritetsspråk eller ett nordiskt språk.
12 §
En elev som får modersmålsundervisning får med den begränsning som anges i 11 § fortsätta att delta i undervisningen, även om språket skulle upphöra att vara dagligt umgängesspråk för eleven.
13 §
Vid modersmålsundervisning i samiska i grundskolan,  specialskolan och sameskolan ska den kursplan som gäller för  ämnet samiska i sameskolan användas. Förordning (2024:298).
Svenska som andraspråk
14 §
Undervisning i svenska som andraspråk ska, om det behövs, anordnas för
1. elever som har ett annat språk än svenska som modersmål,
2. elever som har svenska som modersmål och som har tagits in från skolor i utlandet, och
3. invandrarelever som har svenska som huvudsakligt umgängesspråk med en vårdnadshavare.
Rektorn beslutar om undervisning i svenska som andraspråk för en elev.
15 §
Undervisning i svenska som andraspråk ersätter  undervisning i svenska.
Svenska som andraspråk får därutöver anordnas
1. som språkval i grundskolan och specialskolan, eller
2. inom ramen för skolans val. Förordning (2023:945).
Beslut om utbildning enligt gymnasieskolans ämnesplaner
16 §
Vissa beslut om utbildning enligt gymnasieskolans  ämnesplaner enligt skollagen (2010:800) ska anmälas till  Statens skolinspektion. Det gäller beslut som fattas i en  fristående grundskola enligt 10 kap. 23 g § första stycket.  Anmälningsplikten gäller även beslut som fattas under perioden 
2 juli 2024-1 juli 2027 i
- en kommunal grundskola enligt 10 kap. 23 g § första stycket,
- en specialskola enligt 12 kap. 23 a § första stycket, och
- en sameskola enligt 13 kap. 21 c § första stycket.
Skolinspektionen får meddela närmare föreskrifter om anmälan.
Förordning (2024:413).
5 a kap. Fjärrundervisning
Inledande föreskrifter
1 §
I 21 kap. skollagen (2010:800) finns bestämmelser om  fjärrundervisning i vissa skolformer.  Förordning (2020:779).
Begränsningar i användningen av fjärrundervisning
2 §
Fjärrundervisning får, trots vad som anges i 21 kap. 4 §  skollagen (2010:800), bara användas i
1. årskurserna 1-6 i grundskolan och anpassade grundskolan,  årskurserna 1-7 i specialskolan samt sameskolan, vid  undervisning i modersmål,
2. sameskolan vid undervisning i samiska,
3. årskurserna 1-6 i grundskolan för integrerad samisk  undervisning,
4. årskurserna 4-6 i grundskolan, anpassade grundskolan och  sameskolan och årskurserna 5-7 i specialskolan vid  undervisning i moderna språk och teckenspråk, och
5. årskurserna 4-6 i grundskolan vid undervisning i form av  extra studietid.
I årskurserna 7-9 i grundskolan och anpassade grundskolan och  årskurserna 8-10 i specialskolan får fjärrundervisning  användas i samtliga ämnen och verksamheter som anges i 21 kap. 
4 § skollagen.
Av 21 kap. 3 § första stycket skollagen framgår att  fjärrundervisning även får användas i ämnen som en elev i  grundskolan, specialskolan eller sameskolan läser enligt  gymnasieskolans ämnesplaner. Förordning (2024:414).
3 §
Fjärrundervisning får inte vid någon tidpunkt under ett  läsår användas för mer än 25 procent av elevens respektive  skolenhetens undervisningstimmar i grundskolan, anpassade  grundskolan, specialskolan och sameskolan.
Statens skolinspektion får efter ansökan från en huvudman  medge att fjärrundervisning får användas för mer än 25 procent  av undervisningstimmarna vid en skolenhet. Ett sådant  medgivande får lämnas för högst ett läsår åt gången och endast  om det finns synnerliga skäl för det. Förordning (2022:1619).
Elevgruppernas storlek
3 a §
Statens skolverk får meddela föreskrifter om  elevgruppernas storlek vid fjärrundervisning i grundskolan,  anpassade grundskolan, specialskolan och sameskolan.
Förordning (2022:1619).
Begränsningar i utförandet av fjärrundervisning
4 §
En huvudman får inte vid någon tidpunkt under ett läsår  utföra uppgifter som avser fjärrundervisning åt en annan  huvudman i högre omfattning än 25 procent av sin vid läsårets  början planerade totala kapacitet att erbjuda  undervisningstimmar oavsett undervisningsform.
Förordning (2020:779).
Dokumentation av fjärrundervisning
5 §
Huvudmannen ska dokumentera ett beslut om att använda  fjärrundervisning. Förordning (2020:779).
Anmälningsskyldighet
6 §
Huvudmannen ska till Statens skolinspektion anmäla ett  beslut om att använda fjärrundervisning. Om huvudmannen utför  fjärrundervisning åt någon annan huvudman ska det också  anmälas.
Skolinspektionen får meddela närmare föreskrifter om vad en  anmälan ska innehålla. Förordning (2021:884).
5 b kap. Distansundervisning
Inledande föreskrifter
1 §
I 22 kap. skollagen (2010:800) finns bestämmelser om  distansundervisning i vissa skolformer.  Förordning (2020:779).
2 §
Följande bestämmelser gäller inte för utbildning där  distansundervisning används:
- 3 kap. 4 § om skolarbetets förläggning,
- 5 kap. 6 § om friluftsverksamhet, och
- bilagorna 1-4 med timplaner för grundskolan, anpassade  grundskolan, specialskolan och sameskolan.
Förordning (2022:1619).
Ansökan
3 §
En ansökan om godkännande som utförare av utbildning där  distansundervisning används i grundskolan, anpassade  grundskolan, specialskolan eller sameskolan ska ha kommit in  till Statens skolinspektion senast den 31 januari kalenderåret  innan utbildningen ska starta.
Ansökan ska avse viss utbildning vid en viss skolenhet.
Förordning (2022:1619).
4 §
Ansökan ska innehålla uppgifter om
1. vilken utbildning ansökan avser,
2. vid vilken skolenhet utbildningen ska anordnas,
3. hur många platser utbildningen ska omfatta,
4. huruvida utbildningen riktar sig mot någon särskild  elevkategori, och
5. huruvida den sökande tidigare har utfört utbildning där  distansundervisning eller liknande undervisning används.
Statens skolinspektion får meddela föreskrifter om vilka  ytterligare uppgifter ansökan ska innehålla.
Förordning (2020:779).
Godkännande
5 §
I 22 kap. 9 § skollagen (2010:800) finns bestämmelser om  vad som krävs för att en sökande ska godkännas som utförare av  utbildning där distansundervisning används. Det ska dessutom  krävas att
1. den sökande har förutsättningar att följa de föreskrifter  som gäller för utbildningen, och
2. utbildningen bedöms tillgodose ett behov hos huvudmän som  vill ge elever särskilt stöd i form av distansundervisning.
Förordning (2020:779).
6 §
Ett beslut om godkännande ska innehålla uppgifter om
1. vilken utbildning beslutet avser,
2. vid vilken skolenhet utbildningen ska anordnas,
3. hur många platser utbildningen får omfatta, och
4. huruvida utbildningen riktar sig mot någon särskild  elevkategori.
Beslutet ska om möjligt fattas före den 1 oktober kalenderåret  innan utbildningen ska starta. Förordning (2020:779).
7 §
Den som har godkänts som utförare av utbildning där  distansundervisning används ska börja utföra  distansundervisningen senast vid början av det läsår som  inleds två år efter godkännandet. Förordning (2020:779).
6 kap. Betyg
Tillämpningsområde
1 §
Bestämmelserna i detta kapitel gäller grundskolan,  anpassade grundskolan, specialskolan och sameskolan, om inte  annat anges. Förordning (2022:1619).
Rektorns ansvar
1 a §
Bestämmelser om att en rektor får fatta beslut om att  betyg ska sättas i årskurs 4 och 5 i grundskolan, anpassade  grundskolan och sameskolan och i årskurs 5 och 6 i  specialskolan i en skolenhet som rektorn ansvarar för finns i 
3 kap. 14 a § skollagen (2010:800). Ett sådant beslut ska  fattas senast den 30 april före det läsår då beslutet ska  börja gälla. Förordning (2022:1619).
1 b §
Ett beslut av en rektor enligt 3 kap. 14 b § skollagen 
(2010:800) om att betygssättning enligt 3 kap. 14 a §  skollagen ska upphöra att gälla ska fattas senast den 30 april  före det läsår då beslutet ska börja gälla.  Förordning (2021:192).
Beslut om betyg
2 §
I 3-6 §§ finns kompletterande bestämmelser till 3 kap.
16 § skollagen (2010:800) om vem som ska besluta om betyg.
Förordning (2011:506).
3 §
Om fler än en lärare bedriver undervisningen vid den tidpunkt då betyg ska sättas och bara någon eller några av dessa är legitimerade, ska betyget beslutas av den eller de legitimerade lärarna. Förordning (2011:506).
4 §
Om ett betyg är beroende av två eller flera legitimerade lärares bedömning och dessa inte kan enas, ska betyget beslutas av den eller de av dessa lärare som har behörighet att undervisa i det ämne som betyget avser.
Om ett betyg är beroende av en bedömning av två eller flera legitimerade lärare som är behöriga att undervisa i det ämne som betyget avser och dessa lärare inte kan enas, ska betyget beslutas av rektorn.
Om ett betyg är beroende av en bedömning av två eller flera legitimerade lärare som inte är behöriga att undervisa i det ämne som betyget avser och dessa inte kan enas, ska betyget beslutas av rektorn. Förordning (2014:857).
5 §
Bestämmelserna i 3 kap. 16 § andra stycket skollagen
(2010:800) samt 3 och 4 §§ i detta kapitel gäller inte för lärare som saknar legitimation och är anställda utan tidsbegränsning för att bedriva undervisning
1. i modersmål, eller
2. som avses i 2 kap. 17 § skollagen.
Första stycket gäller bara i de fall läraren bedriver sådan undervisning som avses i samma stycke 1 eller 2.
Förordning (2012:498).
6 §
Om fler än en lärare bedriver sådan undervisning som avses i 5 § vid den tidpunkt då betyg ska sättas och dessa inte kan enas, ska betyget beslutas av rektorn. Förordning (2011:506).
Betygssättning
Betygskriterier
7 §
I 10 kap. 19 och 20 §§, 11 kap. 22 och 23 §§, 12 kap. 19  och 20 §§ och 13 kap. 20 och 21 §§ skollagen (2010:800) anges  att läraren vid betygssättningen ska göra en sammantagen  bedömning av elevens kunskaper i förhållande till de  betygskriterier som gäller för ämnet och sätta det betyg som  bäst motsvarar elevens kunskaper. I dessa paragrafer anges  också att samtliga kriterier för betyget E ska vara uppfyllda  för att eleven ska kunna få ett godkänt betyg.
Betygskriterier ska finnas för betygen A-E.
Kriterierna för betygen A, C och E ska beskriva typiska  kunskaper för respektive betyg. Kriterierna för betyget B  innebär att elevens kunskaper sammantaget bedöms vara mellan A  och C. Kriterierna för betyget D innebär att elevens kunskaper  sammantaget bedöms vara mellan C och E. Förordning (2022:280).
Betyg i fristående skolor med waldorfpedagogisk inriktning
8 §
I fristående grundskolor och anpassade grundskolor med  waldorfpedagogisk inriktning ska betyg sättas när ett ämne har  avslutats och slutbetyg utfärdas enligt de föreskrifter som  gäller för den aktuella skolformen.
I sådana fristående skolor behöver inte betyg sättas innan ett  ämne har avslutats eller terminsbetyg utfärdas.
Förordning (2022:1619).
Betyg på utbildning enligt gymnasieskolans ämnesplaner
8 a §
I 10 kap. 23 i §, 12 kap. 23 a § och 13 kap. 21 c §  skollagen (2010:800) anges att ämnen som en elev läser enligt  gymnasieskolans ämnesplaner ska betygssättas enligt de  bestämmelser som gäller för gymnasieskolan.
När gymnasieskolans ämnesplan tillämpas, ska 15 kap. 22-24 och 
25 a-27 §§ skollagen tillämpas i stället för 10 kap. 17-22 §§, 
12 kap. 17-22 §§ eller 13 kap. 18-21 b §§ samma lag. I stället  för 3-8 §§ i detta kapitel ska 8 kap. 1 a-1 d och 2-3 g §§  gymnasieförordningen (2010:2039) tillämpas. Av 10 § framgår  att det är rektorn för den skolenhet där eleven är mottagen  som ansvarar för att betygskatalogen förs. Detta gäller även  när betyg sätts enligt de bestämmelser som gäller för  gymnasieskolan.
Betyg enligt de bestämmelser som gäller för gymnasieskolan ska  utfärdas separat. Förordning (2024:679).
Betygsdokument
Allmänt om betygsdokument
9 §
Enligt 3 kap. 18 § skollagen (2010:800) ska betyg utfärdas skriftligt. I 10-16 §§ i detta kapitel finns kompletterande föreskrifter om betygskatalog och om utfärdande av betygsdokument. Förordning (2011:506).
Betygskatalog
10 §
Beslut om betyg ska dokumenteras i en betygskatalog.
Med beslut om betyg avses beslut att
1. sätta betyg, och
2. inte sätta betyg när underlag för bedömning av en elevs kunskaper saknas på grund av elevens frånvaro.
Det ska framgå om ett betyg har satts innan eller efter det att ett ämne har avslutats.
Rektorn ansvarar för att betygskatalogen förs.
Förordning (2011:506).
Terminsbetyg
11 §
Terminsbetyg ska utfärdas vid slutet av
1. varje termin i årskurserna 4 och 5 i grundskolan och  sameskolan och i förekommande fall i anpassade grundskolan  samt i årskurserna 5 och 6 i specialskolan, om betyg sätts i  dessa kurser,
2. varje termin i årskurserna 6-8 i grundskolan och i  förekommande fall i anpassade grundskolan, årskurserna 7-9 i  specialskolan och årskurs 6 i sameskolan, och
3. höstterminen i årskurs 9 i grundskolan och i förekommande  fall i anpassade grundskolan och årskurs 10 i specialskolan.
Terminsbetyg ska inte utfärdas om eleven ska få ett slutbetyg  enligt 14 §. Förordning (2022:1619).
12 §
Terminsbetyget ska innehålla uppgifter om det senaste beslutet om elevens betyg i varje ämne. Det ska framgå om ämnet har avslutats.
Terminsbetyget ska i förekommande fall innehålla uppgift om omfattningen av den frånvaro som eleven har haft utan giltigt skäl under terminen. Förordning (2011:506).
13 §
Rektorn ska utfärda terminsbetyget. Förordning (2011:506).
Slutbetyg
14 §
För en elev som har skolplikt ska slutbetyg utfärdas när skolplikten upphör. En sådan elev som därefter har slutfört den högsta årskursen har rätt att få ett nytt slutbetyg.
För en elev som inte har skolplikt ska slutbetyg utfärdas när eleven har slutfört den högsta årskursen.
Förordning (2011:506).
15 §
Slutbetyget ska innehålla uppgifter om den högsta årskurs  som eleven genomgått och om de senaste besluten om elevens  betyg. Betyg som satts innan ett ämne har avslutats ska inte  ingå i slutbetyget.
Ett slutbetyg från anpassade grundskolan ska också innehålla  uppgift om att slutbetyget motsvarar nivå 1 i den nationella  referensramen för kvalifikationer för livslångt lärande enligt  förordningen (2015:545) om referensram för kvalifikationer för  livslångt lärande. Ett slutbetyg från grundskolan eller  specialskolan ska innehålla uppgift om att slutbetyget  motsvarar nivå 2 i referensramen. Förordning (2023:271).
16 §
Rektorn ska utfärda slutbetyget. Rektorn får inte uppdra åt någon annan att utfärda slutbetyg. Förordning (2011:506).
Avgångsintyg
17 §
Ett avgångsintyg ska utfärdas
1. om en elev avgår från utbildningen hos en huvudman utan att  slutbetyg utfärdas, eller
2. om en elev i sameskolan avgår från utbildningen innan  eleven har gått ut årskurs 6.
Intyget ska innehålla uppgifter om
1. den årskurs som eleven slutat i,
2. tiden för avgången,
3. de ämnen som eleven undervisats i,
4. i förekommande fall senaste betyg i ämnen,
5. antal timmar undervisningstid som eleven erbjudits, och
6. om det fattats beslut om att eleven ska gå om en årskurs.
Rektorn ska utfärda avgångsintyget. Förordning (2022:1620).
18 §
Ett avgångsintyg ska sändas till elevens vårdnadshavare.
Om det är känt var eleven ska fortsätta sin utbildning, ska intyget också sändas till huvudmannen för utbildningen.
Förordning (2011:506).
Gemensam bestämmelse
19 §
Om betyg inte har kunnat sättas enligt 10 kap. 18 §, 
12 kap. 18 § eller 13 kap. 19 § skollagen (2010:800), ska  detta markeras med ett horisontellt streck i dokumenten enligt  detta kapitel. Detsamma gäller om betyg inte har kunnat sättas  enligt 15 kap. 27 § skollagen när en elev läser enligt  gymnasieskolans ämnesplaner. Förordning (2024:678).
Betyg efter prövning
20 §
I 10 kap. 23 § och 12 kap. 23 § skollagen (2010:800)
finns bestämmelser om prövning för betyg från grundskolan och specialskolan. Förordning (2011:506).
21 §
Den som redan har slutbetyg har efter prövning i ett eller flera ämnen rätt att få ett nytt slutbetyg.
Förordning (2011:506).
22 §
Rektorn ska utfärda betyg efter prövning. Om prövningen avser hela utbildningen, får rektorn inte uppdra åt någon annan att utfärda slutbetyg. Förordning (2011:506).
Bemyndigande
23 §
Statens skolverk får meddela ytterligare föreskrifter om  utformningen av betyg på utbildning enligt gymnasieskolans  ämnesplaner, betygskatalog, terminsbetyg, slutbetyg och betyg  efter prövning. Förordning (2024:678).
7 kap. Förskolan
Läroplan
1 §
För förskolan gäller en läroplan enligt 1 kap. 11 § första  stycket skollagen (2010:800).
Läroplanen finns i förordningen (SKOLFS 2018:50) om läroplan  för förskolan. Förordning (2019:275).
8 kap. Förskoleklassen
Läroplan
1 §
För förskoleklassen gäller en läroplan enligt 1 kap. 11 §
första stycket skollagen (2010:800).
Läroplanen finns i förordningen (SKOLFS 2010:37) om läroplan för grundskolan, förskoleklassen och fritidshemmet. För förskoleklass som anordnas vid en skolenhet med specialskola eller sameskola finns dock läroplanen i förordningen (SKOLFS 2010:250) om läroplan för specialskolan samt för förskoleklassen och fritidshemmet i vissa fall respektive förordningen (SKOLFS 2010:251) om läroplan för sameskolan samt för förskoleklassen och fritidshemmet i vissa fall.
Nationella kartläggningsmaterial
2 §
Nationella kartläggningsmaterial ska användas för att  kartlägga elevernas språkliga medvetenhet och matematiska  tänkande. Förordning (2018:750).
3 §
Statens skolverk får meddela närmare föreskrifter om  nationella kartläggningsmaterial och användningen av  dessa. Förordning (2018:750).
9 kap. Grundskolan
Utbildningens innehåll och omfattning
Läroplan, kriterier för bedömning av kunskaper och  betygskriterier
1 §
För grundskolan gäller en läroplan enligt 1 kap. 11 §  första stycket skollagen (2010:800).
Läroplanen finns i förordningen (SKOLFS 2010:37) om läroplan  för grundskolan, förskoleklassen och fritidshemmet. Av 3 §  samma förordning framgår att kursplaner för grundskolans ämnen  ingår i läroplanen och att kursplanerna kompletteras av  kriterier för bedömning av kunskaper och betygskriterier.
Förordning (2022:280).
2 §
Kriterier för bedömning av kunskaper ska finnas för
1. läsförståelse i årskurs 1, och
2. matematik, svenska och svenska som andraspråk samt  gemensamt för samhällsorienterande ämnen och för  naturorienterande ämnen i årskurs 3.
Kriterierna för bedömning av kunskaper för årskurs 1 och 3  anger den lägsta godtagbara kunskapsnivån för en elev vid  slutet av årskursen. Förordning (2022:280).
2 a §
Betygskriterier ska finnas i samtliga ämnen för årskurs 
6 och 9.
Betygskriterierna för årskurs 6 anger kunskapsnivån för ett  visst betyg när betyg sätts sista gången före slutet av  årskurs 6. Betygskriterierna för årskurs 9 anger kunskapsnivån  för ett visst betyg när ett ämne avslutas.  Förordning (2022:280).
Undervisningstid
3 §
Bestämmelser om fördelning av den garanterade  undervisningstiden (timplan) finns i bilaga 1.
Huvudmannen får besluta om ytterligare undervisningstid  utöver den garanterade undervisningstiden.
Förordning (2017:1236).
4 §
Huvudmannen beslutar efter förslag av rektorn om fördelning mellan årskurserna av undervisningstiden.
4 a §
En nyanländ elev eller en annan elev vars kunskaper bedömts enligt 3 kap. 12 c § skollagen (2010:800) får ges mer undervisning i svenska eller svenska som andraspråk än övriga elever i samma årskurs hos huvudmannen genom en omfördelning av den undervisningstid huvudmannen beslutat enligt 4 §
(prioriterad timplan).
Ett beslut om prioriterad timplan får fattas om det behövs för att eleven så snart som möjligt ska kunna tillgodogöra sig undervisningen i den undervisningsgrupp som eleven normalt hör till. En elev får omfattas av prioriterad timplan under högst ett år och eleven får inte under denna tid ges mindre undervisning totalt än andra elever i samma årskurs hos huvudmannen.
Rektorn beslutar om prioriterad timplan.
Förordning (2015:578).
Språkval
5 §
Enligt 10 kap. 4 § skollagen (2010:800) ska det finnas språkval.
Huvudmannen ska som språkval erbjuda minst två av språken franska, spanska och tyska.
Huvudmannen ska sträva efter att därutöver erbjuda andra språk som språkval.
6 §
En elev får i stället för ett språk som erbjudits enligt 5 § välja något av följande språk som språkval:
1. det språk som eleven ska erbjudas modersmålsundervisning i,
2. svenska eller svenska som andraspråk under förutsättning att eleven i övrigt får undervisning i svenska eller svenska som andraspråk,
3. engelska, eller
4. teckenspråk.
7 §
Huvudmannen är inte skyldig att anordna undervisning i ett språk som erbjudits som språkval enligt 5 § andra stycket eller 6 § om färre än fem elever väljer språket. Detta gäller dock inte om det språk som avses i 6 § 1 är ett nationellt minoritetsspråk.
8 §
Har upphävts genom förordning (2023:945).
Skolans val
9 §
I timplanen anges ett antal timmar som får användas för  skolans val. Utrymmet för skolans val ska användas för  undervisning i ett eller flera ämnen. Inom skolans val får ett  språk som eleven inte tidigare har fått undervisning i 
(nybörjarspråk) erbjudas.
Rektorn beslutar om hur utrymmet för skolans val ska användas.  Rektorn får inte uppdra åt någon annan att fatta sådana  beslut. Förordning (2023:945).
10 §
Av 10 kap. 4 § skollagen (2010:800) framgår att skolans val också får omfatta undervisning i ett lokalt tillval som skolans val, om Statens skolverk har godkänt en plan för undervisningen.
Skolverket ska efter ansökan godkänna planen om den
1. till sitt innehåll och sin inriktning avviker från grundskolans kursplaner,
2. är förenlig med föreskrifter om hur utbildningen i grundskolan ska vara utformad, dess syfte samt dess värdegrund och uppdrag, och
3. har godtagbar pedagogisk kvalitet.
11 §
Undervisning i ett ämne inom skolans val ska till sitt  innehåll och sin inriktning vara förenlig med kursplanen,  kriterierna för bedömning av kunskaper och betygskriterierna.
Förordning (2023:945).
11 a §
Rektorn beslutar om en elev ska erbjudas lovskola.
Förordning (2017:847).
Tvåspråkig undervisning
Undervisning på elevens umgängesspråk
12 §
För elever som har ett annat språk än svenska som dagligt umgängesspråk med en eller båda vårdnadshavarna får delar av undervisningen i årskurs 1-6 anordnas på detta språk. För elever med finska som umgängesspråk får sådan undervisning anordnas även i årskurs 7-9.
En huvudman som anordnar undervisning enligt första stycket ska anmäla detta till Statens skolinspektion.
13 §
Under den sammanlagda tid som eleven får tvåspråkig undervisning enligt 12 § får högst hälften av undervisningen ges på umgängesspråket. Undervisningen ska planeras så att undervisningen på svenska successivt ökar.
Engelskspråkig undervisning
14 §
Huvuddelen av undervisningen får anordnas på engelska för elever som vistas i Sverige under en begränsad tid och har tillräckliga kunskaper i engelska för att kunna delta i undervisningen.
Avvikelse får göras från timplanen i ämnena svenska och engelska. Antalet timmar i svenska får dock inte understiga 480.
15 §
Om det inte finns plats för alla sökande till engelskspråkig undervisning enligt 14 §, ska den i första hand ges till
1. barn till utländska gästforskare och experter, och
2. barn som tidigare gått i en engelskspråkig skola.
16 §
För sådana elever som avses i 14 § får Primary Years Programme och Middle Years Programme tillämpas inom grundskolan.
En huvudman för utbildning som har auktoriserats av International Baccalaureate Office (IBO) får utfärda betyg eller skriftliga omdömen enligt bestämmelser som utfärdats av IBO till sådana elever som flyttar utomlands under skoltiden.
17 §
En huvudman som anordnar undervisning enligt 14 eller 16 § ska anmäla detta till Statens skolinspektion.
18 §
Statens skolinspektion får efter ansökan besluta att en  huvudman får anordna delar av undervisningen på engelska för  andra elever än sådana som avses i 14 §, om
1. undervisningens innehåll och utformning säkerställer att  eleverna får tillräckliga kunskaper i svenska för att uppfylla  kriterierna för bedömning av kunskaper i de ämnen som anges i 
2 § och betygskriterierna i samtliga ämnen,
2. de lärare som undervisar på engelska uppfyller kraven  enligt 2 kap. 13 § eller 17 § första stycket 1 skollagen 
(2010:800), och
3. utbildningen håller god kvalitet.
Beslutet ska avse en viss skolenhet. Beslutet får återkallas  om villkoren enligt första stycket inte längre är uppfyllda.
Enligt 6 § språklagen (2009:600) har det allmänna ett särskilt  ansvar för att svenskan används och utvecklas.
Förordning (2022:280).
19 §
Under den sammanlagda tid som en elev får engelskspråkig undervisning enligt 18 § får högst hälften av undervisningen ges på engelska.
Bedömningsstöd
19 a §
Har upphävts genom förordning (2017:1107).
Nationella prov
20 §
Nationella prov ska användas i de ämnen och årskurser som  anges i 21 §. Syftet med proven är att stödja  betygssättningen, förutom i årskurs 3 där syftet är att stödja  bedömningen av elevernas kunskaper i relation till kriterierna  för bedömning av kunskaper.
När nationella prov används ska eleverna delta i alla delar av  proven. Rektorn får besluta att en elev inte behöver delta i  ett nationellt prov eller i någon eller några delar av ett  sådant prov, om det finns särskilda skäl.  Förordning (2022:280).
21 §
Nationella prov ska användas i
1. matematik och svenska eller svenska som andraspråk i  årskurs 3, 6 och 9,
2. engelska i årskurs 6 och 9,
3. geografi, historia, religionskunskap eller samhällskunskap  i årskurs 9, och
4. biologi, fysik eller kemi i årskurs 9.
Statens skolverk ska fördela de nationella prov som anges i  första stycket 3 och 4 så att varje elev ska delta i prov i  endast ett samhällsorienterande ämne respektive ett  naturorienterande ämne och att antalet provdeltagare så långt  som möjligt blir lika stort för varje nationellt prov.
Förordning (2017:1107).
21 a §
Eleven ska skriva uppsatserna i de nationella proven  i engelska och svenska eller svenska som andraspråk i årskurs 
9 på dator eller annan digital enhet.
Rektorn får besluta att en elev inte behöver skriva  uppsatserna i proven på dator eller annan digital enhet, om  det finns särskilda skäl. Förordning (2017:1107).
22 §
Nationella prov ska genomföras i slutet av  årskursen. Proven ska vara uppdelade i delprov som genomförs  på vissa dagar eller under vissa perioder.
Vid bedömningen av ett nationellt prov som genomförts på  dator eller annan digital enhet ska elevens namn och övriga  uppgifter om eleven vara avidentifierade för den bedömande  läraren. I de fall där syftet med avidentifieringen inte kan  uppfyllas utan betydande organisatoriska eller ekonomiska  svårigheter för huvudmannen får det dock göras undantag från  kravet på avidentifiering. Förordning (2018:1386).
22 a §
Statens skolverk får meddela föreskrifter om att  nationella prov får genomföras vid en annan tidpunkt än i  slutet av årskursen samt närmare föreskrifter om när proven  ska genomföras och om avidentifiering. Skolverket får även i  övrigt meddela de föreskrifter som behövs om nationella prov  och om skyldighet att delta i nationella prov.
Förordning (2019:687).
Nationella bedömningsstöd
22 b §
Nationella bedömningsstöd ska användas i matematik och  svenska eller svenska som andraspråk i årskurs 1.
Bedömningsstöd får användas även i andra ämnen och årskurser  än de som anges i första stycket.
Bedömningsstöden ska stödja lärarnas bedömning av elevernas  kunskaper. Förordning (2017:1107).
22 c §
Statens skolverk får meddela närmare föreskrifter om  nationella bedömningsstöd och användningen av dessa.
Förordning (2017:1107).
Utbildning utan timplan
Medgivande
23 §
Statens skolinspektion får efter ansökan besluta att en  huvudman får bedriva utbildning i grundskolan utan att  tillämpa timplanen om
1. huvudmannen har godtagbara pedagogiska eller  organisatoriska skäl för att bedriva sådan utbildning, och
2. eleverna ges förutsättningar att i samtliga ämnen uppfylla  de kriterier för bedömning av kunskaper och betygskriterier  som minst ska uppfyllas och i övrigt utvecklas så långt som  möjligt enligt utbildningens mål.
Medgivandet ska avse en eller flera bestämda skolenheter.  Medgivandet får förenas med villkor. Förordning (2022:280).
Återkallelse av medgivande
24 §
Statens skolinspektion får återkalla ett beslut om medgivande att bedriva utbildning i grundskolan utan att tillämpa timplanen, om
1. förutsättningarna för medgivandet enligt 23 § inte längre är uppfyllda, eller
2. huvudmannen inte följer de villkor som medgivandet förenats med.
Färdighetsprov
25 §
En huvudman som anordnar utbildning som kräver att eleverna har särskilda färdigheter i bild, idrott och hälsa, musik eller slöjd får från och med årskurs 7 använda färdighetsprov som
1. villkor för antagning till en viss skolenhet eller elevgrupp,
2. grund för urval till en viss skolenhet eller elevgrupp när det finns fler sökande än platser, och
3. villkor för fortsatt utbildning vid en viss skolenhet eller elevgrupp.
26 §
Statens skolinspektion får efter ansökan besluta att en huvudman får använda färdighetsprov från och med årskurs 4 i de fall som avses i 25 §, om det finns särskilda skäl med hänsyn till utbildningens innehåll och inriktning.
Beslutet ska avse en viss skolenhet eller viss elevgrupp.
27 §
När färdighetsprov används som grund för urval till en viss skolenhet får ingen annan urvalsgrund tillämpas.
Integrerad samisk undervisning i grundskolan
28 §
I 10 kap. 7 a och 7 b §§ skollagen (2010:800) finns  bestämmelser om integrerad samisk undervisning för samiska  elever i grundskolan. Förordning (2020:779).
10 kap. Anpassade grundskolan
Utbildningens innehåll och omfattning
Läroplan
1 §
För anpassade grundskolan gäller en läroplan enligt 1 kap. 
11 § första stycket skollagen (2010:800).
Läroplanen finns i förordningen (SKOLFS 2010:255) om läroplan  för anpassade grundskolan. Av 2 § samma förordning framgår att  Statens skolverk får meddela föreskrifter om kursplaner,  kriterier för bedömning av kunskaper och betygskriterier för  anpassade grundskolan. Förordning (2022:1619).
Timplaner
2 §
Bestämmelser om fördelning av den garanterade  undervisningstiden på ämnen och ämnesområden (timplaner)  finns i bilaga 2.
Huvudmannen får besluta om ytterligare undervisningstid  utöver den garanterade undervisningstiden.
Förordning (2017:1236).
3 §
Huvudmannen beslutar efter förslag av rektorn om fördelning mellan årskurserna av undervisningstiden.
4 §
För elever som får undervisning i en kombination av ämnen och ämnesområden får rektorn besluta om avvikelser från timplanerna i den omfattning som behövs.
Även för andra elever får rektorn besluta om avvikelser från timplanerna i den omfattning som behövs för att anpassa undervisningen till elevernas särskilda förutsättningar och behov.
I 3 kap. 12 § och 7 kap. 9 § skollagen (2010:800) finns bestämmelser om avvikelser från timplanen vid anpassad studiegång och vid integrerad undervisning. Beslut om lärotider enligt 3 kap. 5 § i denna förordning får också medföra avvikelser från timplanerna.
Rektorn får inte uppdra åt någon annan att fatta beslut enligt första eller andra stycket.
5 §
Har upphävts genom förordning (2022:1619).
6 §
Har upphävts genom förordning (2022:1619).
Skolans val
7 §
I timplanen för elever som får undervisning i ämnen anges ett visst antal timmar som får användas för skolans val.
Utrymmet för skolans val ska användas för undervisning i ett eller flera ämnen och för praktisk arbetslivsorientering.
8 §
Rektorn beslutar hur utrymmet för skolans val ska användas. Antalet timmar för varje ämne i timplanen får inte minskas i oproportionerligt stor omfattning.
9 §
Undervisning i ett ämne inom skolans val ska till sitt  innehåll och sin inriktning vara förenlig med kursplanen,  kriterierna för bedömning av kunskaper och betygskriterierna.
Förordning (2022:1619).
Fördelningsbar tid för elever som får undervisning i  ämnesområden
10 §
Den fördelningsbara tiden i timplanen för elever som får undervisning i ämnesområden ska fördelas dels på ämnesområden med hänsyn till elevens behov, dels på praktisk arbetslivsorientering. Den fördelningsbara tiden får även användas för undervisning i modersmål eller svenska som andraspråk.
Rektorn beslutar hur den fördelningsbara tiden ska användas.
Nationella bedömningsstöd
11 §
Nationella bedömningsstöd ska användas i matematik och  svenska eller svenska som andraspråk i årskurs 1 och 3.
Bedömningsstöd får användas även i andra ämnen och årskurser  än de som anges i första stycket.
Bedömningsstöden ska stödja lärarnas bedömning av elevernas  kunskaper. Förordning (2023:326).
12 §
Statens skolverk får meddela närmare föreskrifter om  nationella bedömningsstöd och om användningen av dem.
Förordning (2023:326).
11 kap. Specialskolan
Utbildningens innehåll och omfattning
Läroplan
1 §
För specialskolan gäller en läroplan enligt 1 kap. 11 §  första stycket skollagen (2010:800).
Läroplanen finns i förordningen (SKOLFS 2010:250) om läroplan  för specialskolan samt förskoleklassen och fritidshemmet i  vissa fall. I samma förordning finns bestämmelser om  kursplaner, kriterier för bedömning av kunskaper och  betygskriterier för specialskolan.
I 12 kap. 8 § andra stycket skollagen finns bestämmelser om  tillämpning av anpassade grundskolans kursplaner för elever  med intellektuell funktionsnedsättning i specialskolan. För  sådana elever gäller inte 10-12 §§. Förordning (2022:1619).
Undervisningstid
2 §
Bestämmelser om fördelning av den garanterade  undervisningstiden (timplan) finns i bilaga 3.
Specialpedagogiska skolmyndigheten får meddela föreskrifter  om fördelningen av den garanterade undervisningstiden för  elever som läser ämnet svenska i stället för ämnet  teckenspråk enligt 12 kap. 4 § andra stycket skollagen 
(2010:800). Förordning (2017:1236).
2 a §
Huvudmannen beslutar efter förslag av rektorn om  fördelning mellan årskurserna av undervisningstiden.  Förordning (2023:945).
3 §
När anpassade grundskolans kursplaner tillämpas för elever  med intellektuell funktionsnedsättning gäller i stället för de  föreskrifter som avses i 2 § första eller andra stycket att  undervisningstiden ska fördelas på anpassade grundskolans  ämnen eller ämnesområden samt i förekommande fall teckenspråk  och skolans val. I sådana fall ska bestämmelserna i 10 kap. 
7-10 §§ tillämpas i stället för 4-9 §§. För elever med  intellektuell funktionsnedsättning får avvikelser göras från  timplanen. Förordning (2023:327).
Språkval
4 §
Enligt 12 kap. 4 § skollagen (2010:800) ska det finnas språkval.
Huvudmannen ska erbjuda minst två av språken franska, tyska och spanska som språkval.
Huvudmannen ska sträva efter att därutöver erbjuda andra språk som språkval.
5 §
Eleven får i stället för ett språk som avses i 4 § som språkval välja något av följande språk:
1. det språk som eleven ska erbjudas modersmålsundervisning i,
2. svenska eller svenska som andraspråk under förutsättning att eleven i övrigt får undervisning i svenska eller svenska som andraspråk,
3. engelska, eller
4. teckenspråk.
6 §
Huvudmannen är inte skyldig att anordna undervisning i ett språk som erbjudits som språkval enligt 4 § andra stycket eller 5 § om färre än tre elever vid skolenheten väljer språket. Detta gäller dock inte om det språk som avses i 5 § 1 är ett nationellt minoritetsspråk.
7 §
Har upphävts genom förordning (2023:945).
Skolans val
8 §
I timplanen anges ett antal timmar som får användas för  skolans val. Utrymmet för skolans val ska användas för  undervisning i ett eller flera ämnen. Skolans val får också  omfatta
1. insatser avsedda att kompensera elevens  funktionsnedsättning och andra särskilda insatser,
2. praktisk arbetslivsorientering, och
3. ett språk som eleven inte tidigare har fått undervisning i 
(nybörjarspråk). Förordning (2023:945).
9 §
Undervisning i ett ämne inom skolans val ska till sitt  innehåll och sin inriktning vara förenlig med kursplanen,  kriterierna för bedömning av kunskaper och betygskriterierna.
Förordning (2023:945).
Bedömningsstöd
9 a §
Har upphävts genom förordning (2017:1107).
Nationella prov
10 §
Nationella prov ska användas i de ämnen och årskurser som  anges i 11 §. Syftet med proven är att stödja  betygssättningen, förutom i årskurs 4 där syftet är att stödja  bedömningen av elevernas kunskaper i relation till kriterierna  för bedömning av kunskaper.
När nationella prov används ska eleverna delta i alla delar av  proven. Rektorn får besluta att en elev inte behöver delta i  ett nationellt prov eller i någon eller några delar av ett  sådant prov, om det finns särskilda skäl.  Förordning (2022:280).
11 §
Nationella prov ska användas i
1. matematik och svenska eller svenska som andraspråk i  årskurs 4, 7 och 10,
2. engelska i årskurs 7 och 10,
3. geografi, historia, religionskunskap eller samhällskunskap  i årskurs 10, och
4. biologi, fysik eller kemi i årskurs 10.
Statens skolverk ska fördela nationella prov som avses i  första stycket 3 och 4 så att varje elev ska delta i prov i  endast ett samhällsorienterande ämne respektive ett  naturorienterande ämne. Förordning (2017:1107).
11 a §
Eleven ska skriva uppsatserna i de nationella proven  i engelska och svenska eller svenska som andraspråk i årskurs 
10 på dator eller annan digital enhet.
Rektorn får besluta att eleven inte behöver skriva  uppsatserna i proven på dator eller annan digital enhet, om  det finns särskilda skäl. Förordning (2017:1107).
12 §
Nationella prov ska genomföras i slutet av  årskursen. Proven ska vara uppdelade i delprov som genomförs  på vissa dagar eller under vissa perioder.
Vid bedömningen av ett nationellt prov som genomförts på  dator eller annan digital enhet ska elevens namn och övriga  uppgifter om eleven vara avidentifierade för den bedömande  läraren. I de fall där syftet med avidentifieringen inte kan  uppfyllas utan betydande organisatoriska eller ekonomiska  svårigheter för huvudmannen får det dock göras undantag från  kravet på avidentifiering. Förordning (2018:1575).
12 a §
Statens skolverk får meddela föreskrifter om att  nationella prov får genomföras vid en annan tidpunkt än i  slutet av årskursen samt närmare föreskrifter om när proven  ska genomföras och om avidentifiering. Skolverket får även i  övrigt meddela de föreskrifter som behövs om nationella prov  och om skyldighet att delta i nationella prov.
Förordning (2019:687).
Nationella bedömningsstöd
12 b §
Nationella bedömningsstöd ska användas i matematik och  svenska eller svenska som andraspråk i årskurs 1. För elever  som läser matematik, svenska eller svenska som andraspråk  enligt anpassade grundskolans kursplaner ska nationella  bedömningsstöd användas i dessa ämnen även i årskurs 3.
Bedömningsstöd får användas även i andra ämnen och årskurser  än de som anges i första stycket.
Bedömningsstöden ska stödja lärarnas bedömning av elevernas  kunskaper. Förordning (2023:326).
12 c §
Statens skolverk får meddela närmare föreskrifter om  nationella bedömningsstöd och om användningen av dessa.
Förordning (2017:1107).
Samverkan med andra huvudmän
13 §
Specialpedagogiska skolmyndigheten ska etablera och upprätthålla kontakt med elevernas hemkommuner.
Specialpedagogiska skolmyndigheten ska, om det är lämpligt för att främja en övergång till utbildning i hemkommunen, vid slutet av varje läsår underrätta elevernas hemkommuner om elevernas kunskapsutveckling.
14 §
Om en elev ska gå över till grundskolan eller anpassade  grundskolan eller tas emot på försök i grundskolan eller  anpassade grundskolan enligt 7 kap. 8 § skollagen (2010:800)  ska Specialpedagogiska skolmyndigheten och den huvudman som  ska ta emot eleven gemensamt planera övergången. Eleven och  elevens vårdnadshavare ska ges möjlighet att delta i  planeringen. Förordning (2022:1619).
12 kap. Sameskolan
Utbildningens innehåll och omfattning
Läroplan
1 §
För sameskolan gäller en läroplan enligt 1 kap. 11 §  första stycket skollagen (2010:800).
Läroplanen finns i förordningen (SKOLFS 2010:251) om läroplan  för sameskolan samt för förskoleklassen och fritidshemmet i  vissa fall. I samma förordning finns bestämmelser om  kursplaner, kriterier för bedömning av kunskaper och  betygskriterier för sameskolan. Förordning (2022:280).
Timplan
2 §
Bestämmelser om fördelning av den garanterade  undervisningstiden (timplan) finns i bilaga 4.
Förordning (2017:1236).
3 §
Huvudmannen beslutar efter förslag av rektorn om fördelning mellan årskurserna av undervisningstiden.
Samisk undervisning
4 §
Undervisningen ska ges på svenska och samiska.
5 §
Ämnet samiska ska finnas i alla årskurser.
6 §
För elever som har tagits emot i sameskolan på grund av särskilda skäl enligt 7 kap. 7 § första stycket andra meningen skollagen (2010:800) får undervisningen på samiska och undervisningen i ämnet samiska bytas ut mot annan undervisning.
7 §
Har upphävts genom förordning (2023:945).
Skolans val
8 §
Utrymmet för skolans val ska med de begränsningar som  anges i timplanen användas för undervisning i ett eller flera  ämnen. Inom skolans val får ett språk som eleven inte tidigare  har fått undervisning i (nybörjarspråk) erbjudas.
Rektorn beslutar om hur utrymmet för skolans val ska användas.
Förordning (2023:945).
Gemensam bestämmelse om elevens val och skolans val
9 §
Undervisning i ett ämne inom skolans val ska till sitt  innehåll och sin inriktning vara förenlig med kursplanen,  kriterierna för bedömning av kunskaper och betygskriterierna.
Förordning (2023:945).
Bedömningsstöd
9 a §
Har upphävts genom förordning (2017:1107).
Nationella prov
10 §
Nationella prov ska användas i de ämnen och årskurser som  anges i 11 §. Syftet med proven är att stödja  betygssättningen, förutom i årskurs 3 där syftet är att stödja  bedömningen av elevernas kunskaper i relation till kriterierna  för bedömning av kunskaper.
När nationella prov används ska eleverna delta i alla delar av  proven. Rektorn får besluta att en elev inte behöver delta i  ett nationellt prov eller i någon eller några delar av ett  sådant prov, om det finns särskilda skäl.  Förordning (2022:280).
11 §
Nationella prov ska användas i
1. matematik och svenska eller svenska som andraspråk i  årskurs 3 och 6, och
2. engelska i årskurs 6. Förordning (2017:1107).
11 a §
Har upphävts genom förordning (2016:9).
12 §
Nationella prov ska genomföras i slutet av  årskursen. Proven ska vara uppdelade i delprov som genomförs  på vissa dagar eller under vissa perioder.
Vid bedömningen av ett nationellt prov som genomförts på  dator eller annan digital enhet ska elevens namn och övriga  uppgifter om eleven vara avidentifierade för den bedömande  läraren. I de fall där syftet med avidentifieringen inte kan  uppfyllas utan betydande organisatoriska eller ekonomiska  svårigheter för huvudmannen får det dock göras undantag från  kravet på avidentifiering. Förordning (2018:1575).
12 a §
Statens skolverk får meddela föreskrifter om att  nationella prov får genomföras vid en annan tidpunkt än i  slutet av årskursen samt närmare föreskrifter om när proven  ska genomföras och om avidentifiering. Skolverket får även i  övrigt meddela de föreskrifter som behövs om nationella prov  och om skyldighet att delta i nationella prov.
Förordning (2019:687).
Nationella bedömningsstöd
12 b §
Nationella bedömningsstöd ska användas i matematik och  svenska eller svenska som andraspråk i årskurs 1.
Bedömningsstöd får användas även i andra ämnen och årskurser  än de som anges i första stycket.
Bedömningsstöden ska stödja lärarnas bedömning av elevernas  kunskaper. Förordning (2017:1107).
12 c §
Statens skolverk får meddela närmare föreskrifter om  nationella bedömningsstöd och om användningen av dessa.
Förordning (2017:1107).
Integrerad samisk undervisning i grundskolan
13 §
I 10 kap. 7 a och 7 b §§ skollagen (2010:800) finns  bestämmelser om integrerad samisk undervisning för samiska  elever i grundskolan. Förordning (2020:779).
14 §
Har upphävts genom förordning (2020:779).
13 kap. Fritidshemmet
1 §
För fritidshemmet gäller en läroplan enligt 1 kap. 11 §
första stycket skollagen (2010:800). Läroplanen finns i förordningen (SKOLFS 2010:37) om läroplan för grundskolan, förskoleklassen och fritidshemmet utom i de fall som anges i andra stycket.
För fritidshem som anordnas vid en skolenhet med specialskola eller sameskola finns läroplanen i förordningen (SKOLFS 2010:250) om läroplan för specialskolan samt för förskoleklassen och fritidshemmet i vissa fall respektive förordningen (SKOLFS 2010:251) om läroplan för sameskolan samt för förskoleklassen och fritidshemmet i vissa fall.
14 kap. Bidrag till enskilda huvudmän
Fastställande av bidrag per kalenderår
1 §
Ett bidrag till enskilda huvudmän för förskola,  förskoleklass, grundskola, anpassad grundskola och fritidshem  samt pedagogisk omsorg som erbjuds i stället för förskola  eller fritidshem ska fastställas per kalenderår.
Bidraget ska grunda sig på hemkommunens budget för det  kommande budgetåret och beslutas före kalenderårets början.  För barn och elever som börjar i utbildning eller annan  pedagogisk verksamhet under kalenderåret ska hemkommunen  besluta bidraget omgående.
För elever som påbörjar utbildning i augusti ska bidrag enligt 
9 kap. 19 §, 10 kap. 37 §, 11 kap. 36 § och 14 kap. 15 §  skollagen (2010:800) avse tiden från och med den 1 juli samma  år. Förordning (2022:1619).
Ändringar under löpande budgetår
2 §
Om ytterligare resurser ges till hemkommunens verksamhet under budgetåret, ska motsvarande tillskott ges till de enskilda huvudmännen.
Om hemkommunen minskar ersättningen till sin motsvarande verksamhet får bidrag till enskilda huvudmän minskas i motsvarande mån genom att återstående utbetalningar under budgetåret sätts ner.
Avgifter
3 §
När en kommun beslutar om bidrag till enskild huvudman för förskola, fritidshem eller annan pedagogisk verksamhet, ska det beaktas om avgifter tas ut av kommunen och av den enskilda huvudmannen.
Grundbelopp
Allmänt om grundbelopp
4 §
I 9 kap. 20 §, 10 kap. 38 § och 11 kap. 37 § skollagen 
(2010:800) anges vilka kostnadsslag som ska ingå i det  grundbelopp som lämnas i bidrag till en enskild huvudman för  förskoleklass, grundskola eller anpassad grundskola. Vid  tillämpning av dessa bestämmelser ska ersättning för
1. undervisning avse kostnader för skolans rektor och andra  anställda med ledningsuppgifter, undervisande personal,  personal i skolbibliotek, stödåtgärder till elever,  arbetslivsorientering, kompetensutveckling av personalen och  liknande kostnader,
2. lärverktyg avse kostnader för läroböcker, andra läromedel  och andra tryckta eller digitala verk samt utrustning och  material som används i undervisningen, kostnader för analoga  och digitala medier i skolbibliotek samt studiebesök och  liknande kostnader,
3. elevhälsa avse kostnader för sådan elevhälsa som avser  medicinska, psykologiska eller psykosociala insatser,
4. måltider avse kostnader för livsmedel, personal,  transporter och därmed sammanhängande administration och  liknande kostnader,
5. administration avse administrativa kostnader som ska  beräknas till tre procent av grundbeloppet,
6. mervärdesskatt avse ett schablonbelopp som uppgår till sex  procent av det totala bidragsbeloppet (grundbelopp och i  förekommande fall tilläggsbelopp), och
7. lokalkostnader avse kostnader för hyra, driftskostnader,  inventarier som inte är lärverktyg och kapitalkostnader i form  av ränta på lån och liknande, dock inte kostnader för  amortering. Förordning (2024:268).
5 §
I 8 kap. 22 §, 14 kap. 16 § och 25 kap. 12 § skollagen
(2010:800) anges vilka kostnadsslag som ska ingå i det grundbelopp som lämnas i bidrag till en enskild huvudman för förskola, fritidshem eller pedagogisk omsorg som erbjuds i stället för förskola eller fritidshem. Vid tillämpning av dessa bestämmelser ska ersättning för
1. omsorg och pedagogisk verksamhet avse kostnader för förskolechef eller andra anställda med ledningsuppgifter, personal i den pedagogiska verksamheten och omsorgen, stödåtgärder till barn eller elever, kompetensutveckling av personalen och liknande kostnader,
2. pedagogiskt material och utrustning avse kostnader för lek-
och lärprodukter, maskiner som används i verksamheten, studiebesök och liknande kostnader, och
3. administration avse administrativa kostnader som ska beräknas till tre procent av grundbeloppet för förskolor och fritidshem och en procent av grundbeloppet för pedagogisk omsorg.
För övriga kostnadsslag ska 4 § 4 och 6-7 tillämpas på motsvarande sätt.
Särskilt om ersättning för lokalkostnader
6 §
Ersättning för lokalkostnader enligt 4 § 7 ska motsvara  hemkommunens genomsnittliga lokalkostnad per barn eller elev  i motsvarande verksamhet.
Om det finns särskilda skäl, ska ersättningen för  lokalkostnader i stället högst motsvara den enskilde  huvudmannens faktiska kostnader om dessa är skäliga. Vid  prövningen av om det finns särskilda skäl ska hänsyn tas till  om skillnaden mellan hemkommunens genomsnittliga  lokalkostnader och den enskilde huvudmannens faktiska  kostnader är betydande på grund av kommunens investering i  nya lokaler, renovering av befintliga lokaler eller någon  annan omständighet. Vid prövningen får hänsyn även tas till  intresset av att utbildning med en enskild huvudman kan  etableras. Förordning (2018:3).
Särskilt om ersättning för kapitalkostnader
7 §
Hemkommunens normala avskrivningsprinciper ska tillämpas vid beräkningen av kostnader för inköp.
Tilläggsbelopp
8 §
Med tilläggsbelopp enligt 8 kap. 23 §, 9 kap. 21 §, 
10 kap. 39 §, 11 kap. 38 § och 14 kap. 17 § skollagen 
(2010:800) avses ersättning för extraordinära stödåtgärder.
Utöver vad som anges i första stycket avses med tilläggsbelopp  enligt
- 10 kap. 39 § skollagen ersättning för elever som ska ges  modersmålsundervisning eller deltar i lovskola, och
- 11 kap. 38 § skollagen ersättning för elever som ska ges  modersmålsundervisning. Förordning (2024:220).
8 a §
Med extraordinära stödåtgärder enligt 8 § första stycket  avses stödåtgärder som väsentligt avviker från det särskilda  stöd som ska tillhandahållas inom ramen för grundbeloppet och  som innebär att betydande resurser måste avsättas för ett  barns eller en elevs räkning. Vid bedömningen av om  stödåtgärder utgör extraordinära stödåtgärder ska åtgärdernas  omfattning och varaktighet särskilt beaktas.
Extraordinära stödåtgärder kan avse exempelvis assistenthjälp,  anpassning av lokaler eller en helt anpassad lärmiljö.  Extraordinära stödåtgärder kan riktas till bland andra barn  och elever med funktionsnedsättning, stora  inlärningssvårigheter eller långvarig skolfrånvaro.
Med en helt anpassad lärmiljö enligt andra stycket avses en  miljö som har utformats med särskilt små elevgrupper, hög  lärartäthet och specialpedagogisk kompetens.  Förordning (2024:220).
8 b §
En enskild huvudman som ansöker om bidrag i form av  tilläggsbelopp för extraordinära stödåtgärder ska lämna de  uppgifter som behövs för bestämmandet av tilläggsbelopp.
Förordning (2024:220).
8 c §
Statens skolverk får meddela ytterligare föreskrifter om
- vilka uppgifter som en enskild huvudman ska lämna enligt 
8 b §, och
- bestämmandet av tilläggsbelopp. Förordning (2024:220).
Särskilt om ersättning för modersmålsundervisning
9 §
Om en kommun erbjuder modersmålsundervisning i egen förskoleklass, ska kommunen lämna motsvarande bidrag till sådan verksamhet i fristående förskoleklass.
Redovisning av hur bidraget har beräknats
10 §
En kommun som lämnar bidrag för en elev i en fristående skola eller för ett barn i en fristående förskola eller i annan pedagogisk verksamhet med en enskild huvudman ska för den enskilda huvudmannen kunna redovisa hur bidraget har beräknats.
Av redovisningen ska framgå beloppen för lokalkostnader, administration och mervärdesskatt. Om det inte finns särskilda skäl ska redovisningen även innehålla beloppen för övriga kostnadsslag var för sig.
Statens skolverk får meddela föreskrifter om sådan redovisning.
Utbetalning av bidrag
11 §
Om den enskilda huvudmannen och kommunen inte kommer överens om annat, ska bidragen betalas ut med en tolftedel varje månad.
Bemyndigande om uppgifter om kommande verksamhet
12 §
Statens skolverk får meddela föreskrifter om skyldigheten  för en enskild huvudman för grundskola och anpassad grundskola  att lämna uppgifter om kommande verksamhet.
Förordning (2022:1619).
14 a kap. Utbildning vid särskilda ungdomshem
Inledande föreskrifter
1 §
I 24 kap. 8 § skollagen (2010:800) finns bestämmelser om utbildning för skolpliktiga barn som vistas i ett sådant hem som avses i 12 § lagen (1990:52) med särskilda bestämmelser om vård av unga (särskilt ungdomshem).
För sådan utbildning ska relevanta bestämmelser i denna förordning tillämpas med de nödvändiga avvikelser som följer av att barnet vistas i ett sådant hem. Förordning (2015:293).
Huvudmannen
2 §
Huvudmannen för ett särskilt ungdomshem ska fullgöra de uppgifter i fråga om utbildningen vid hemmet som annars huvudmannen för den skolform inom skolväsendet som utbildningen motsvarar har. Förordning (2015:293).
3 §
Har upphävts genom förordning (2020:779).
Bemyndigande
4 §
Statens skolverk får, efter att ha inhämtat synpunkter från Statens institutionsstyrelse, meddela föreskrifter om verkställigheten av detta kapitel. Förordning (2015:293).
15 kap. Övriga bestämmelser
Överklagande
1 §
Beslut enligt denna förordning får endast överklagas i  den ordning som gäller för laglighetsprövning enligt 13 kap.  kommunallagen (2017:725). Förordning (2017:1051).
Elektronisk överföring av ansökningar
2 §
En ansökan som ska göras till Statens skolinspektion eller Statens skolverk enligt denna förordning får överföras elektroniskt.
Bemyndiganden
3 §
Statens skolinspektion respektive Statens skolverk  får i fråga om ansökningar som myndigheten ska pröva enligt  denna förordning meddela föreskrifter om överföring av en  elektronisk ansökan och om elektronisk underskrift samt de  ytterligare föreskrifter som behövs om ansökningsförfarandet  och om betalning av avgift. Förordning (2018:1574).
4 §
Statens skolverk får meddela föreskrifter om hur det  systematiska kvalitetsarbetet enligt 4 kap. 3-6 §§ skollagen 
(2010:800) ska bedrivas i förskolan, förskoleklassen,  grundskolan, anpassade grundskolan, specialskolan, sameskolan  och fritidshemmet. Förordning (2022:1619).
5 §
Statens skolverk får meddela föreskrifter om hur det  förebyggande arbetet för att skapa trygghet och studiero  enligt 5 kap. 3 § skollagen (2010:800) ska bedrivas i  förskoleklassen, grundskolan, anpassade grundskolan,  specialskolan, sameskolan och fritidshemmet.
Förordning (2022:1619).
Övergångsbestämmelser
2011:185
1. Denna förordning träder i kraft den 15 april 2011 och ska tillämpas på utbildning från och med den 1 juli 2011, om inte annat följer av övergångsbestämmelserna.
2. Genom förordningen upphävs
- grundskoleförordningen (1994:1194),
- sameskolförordningen (1995:205),
- särskoleförordningen (1995:206),
- specialskoleförordningen (1995:401),
- förordningen (1996:1206) om fristående skolor och viss enskild verksamhet inom skolområdet, och
- förordningen (2010:803) om Statens skolinspektions prövning i vissa fall av utbildning med enskild huvudman.
3. De upphävda förordningarna ska fortsätta att gälla för utbildning till utgången av juni 2011.
4. För elever i årskurs 9 i grundskola med offentlig huvudman ska 7 kap. 3, 4 och 6-9 §§ grundskoleförordningen (1994:1194)
fortsätta att gälla under läsåret 2011/12.
5. För elever i årskurs 9 i grundsärskola med offentlig huvudman ska 7 kap. 3 §, 4 § första stycket och 5-6 §§
särskoleförordningen (1995:206) fortsätta att gälla under läsåret 2011/12.
6. För elever i årskurs 9 i fristående grundskolor och fristående grundsärskolor ska 1 a kap. 7 § förordningen
(1996:1206) om fristående skolor och viss enskild verksamhet inom skolområdet fortsätta att gälla under läsåret 2011/12.
7. För elever i årskurs 10 i specialskolan ska 8 kap. 3-9 §§
specialskoleförordningen (1995:401) fortsätta att gälla under läsåret 2011/12. De kursplaner som tillämpats för dessa elever enligt 3 kap. 2-4 §§ specialskoleförordningen ska fortsätta att tillämpas under läsåret 2011/12.
8. En kommun som vid utgången av juni 2011 deltar i försöksverksamhet enligt förordningen (1999:903) om försöksverksamhet med utbildning utan timplan i grundskolan får fortsätta att bedriva utbildning i grundskolan utan att tillämpa timplanen i bilaga 1 till skollagen (2010:800) i den omfattning som följer av beslutet om deltagande i försöksverksamheten.
9. En huvudman för en fristående grundskola som vid utgången av juni 2011 bedriver utbildning med en fördelning av undervisningstiden som avviker från timplanen i bilaga 3 till skollagen (1985:1100) får fortsätta att bedriva utbildning i grundskolan utan att tillämpa timplanen i bilaga 1 till skollagen (2010:800).
10. En huvudman som med stöd av 8 eller 9 bedriver utbildning i grundskolan utan att tillämpa timplanen i bilaga 1 till skollagen (2010:800) ska anmäla detta till Statens skolinspektion före utgången av 2011. Om det föreligger förutsättningar för återkallelse enligt 9 kap. 24 § får Skolinspektionen besluta att huvudmannen från och med en viss tidpunkt ska tillämpa timplanen.
11. En kommun som vid utgången av juni 2011 anordnar engelskspråkig undervisning enligt förordningen (2003:459) om försöksverksamhet med engelskspråkig undervisning i grundskolan får fortsätta att bedriva engelskspråkig undervisning i samma omfattning. Detsamma gäller en enskild huvudman för grundskola som vid utgången av juni 2011 anordnar delar av undervisningen på engelska i motsvarande omfattning.
Om villkoren enligt 9 kap. 18 § första stycket inte är uppfyllda får Statens skolinspektion besluta att huvudmannen inte får fortsätta att anordna sådan undervisning.
2011:506
1. Denna förordning träder i kraft den 1 juli 2011 i fråga om 4 kap. 1 a § och bilaga 1, den 1 december 2013 i fråga om 6 kap. 2-6 §§ och i övrigt den 1 juli 2012.
Förordning (2012:498).
2. En lärare som avses i 33 § andra stycket lagen (2010:801)
om införande av skollagen (2010:800) ska vid tillämpningen av 6 kap. 3 och 4 §§ denna förordning jämställas med en legitimerad lärare som är behörig att undervisa i det ämne som betyget avser. Detsamma gäller en lärare som avses i punkt 20 i övergångsbestämmelserna till förordningen
(2011:326) om behörighet och legitimation för lärare och förskollärare. Förordning (2013:827).
2011:1180
1. Denna förordning träder i kraft den 1 juli 2012 och tillämpas första gången läsåret 2013/14.
2. Äldre föreskrifter gäller fortfarande för läsåret 2012/13.
2013:249
1. Denna förordning träder i kraft den 1 juli 2013.
2. Bilagorna 1-3 i sin nya lydelse tillämpas första gången höstterminen 2013 för elever som påbörjar årskurs 1 i grundsärskolan, specialskolan och sameskolan.
3. För elever i grundsärskolan som höstterminen 2013 påbörjar årskurs 2 respektive 3 ska undervisningstiden i matematik vara minst 965 timmar respektive 925 timmar. Detta gäller inte elever i träningsskolan.
4. För elever i specialskolan som höstterminen 2013 påbörjar årskurs 2, 3 respektive 4 ska undervisningstiden i matematik vara minst 1 130 timmar, 1 100 timmar respektive 1 070 timmar.
5. För elever i sameskolan som höstterminen 2013 påbörjar årskurs 2 respektive 3 ska undervisningstiden i matematik vara minst 740 timmar respektive 700 timmar.
6. Bilagorna 1-3 i sin äldre lydelse gäller fortfarande för elever som höstterminen 2013 påbörjar årskurs 4 eller en högre årskurs i grundsärskolan eller sameskolan eller årskurs 5 eller en högre årskurs i specialskolan.
2014:96
1. Denna förordning träder i kraft den 1 april 2014.
2. De nya bestämmelserna tillämpas första gången på prov som genomförs efter den 30 juni 2014.
2016:336
Denna förordning träder i kraft den 1 september 2016 i fråga  om 11 kap. 9 a §, den 1 januari 2017 i fråga om 10 kap. 11 §  och i övrigt den 1 juli 2016.
2016:652
1. Denna förordning träder i kraft den 15 juli 2016.
2. Förordningen tillämpas första gången höstterminen 2016 för  elever som påbörjar årskurs 4 i grundsärskolan och sameskolan  respektive årskurs 5 i specialskolan.
3. För elever i grundsärskolan som höstterminen 2016 påbörjar  årskurs 5 respektive 6 ska undervisningstiden i ämnet  matematik vara minst 1 075 timmar respektive 1 040 timmar.  Detta gäller inte elever i träningsskolan.
4. För elever i specialskolan som höstterminen 2016 påbörjar  årskurs 6 respektive 7 ska undervisningstiden i matematik  vara minst 1 230 timmar respektive 1 195 timmar.
5. För elever i sameskolan som höstterminen 2016 påbörjar  årskurs 5 respektive 6 ska undervisningstiden i matematik  vara minst 850 timmar respektive 815 timmar.
6. Äldre föreskrifter gäller fortfarande för elever som  höstterminen 2016 påbörjar
a) årskurs 7 eller en högre årskurs i grundsärskolan, eller
b) årskurs 8 eller en högre årskurs i specialskolan.
2017:1107
Denna förordning träder i kraft den 1 januari 2018 i fråga om 
9 kap. 22 a § och 22 c §, 11 kap. 12 a § och 12 c § och 12  kap. 12 a § och 12 c § och i övrigt den 29 juni 2018.
2017:1116
1. Denna förordning träder i kraft den 1 januari 2018.
2. Förordningen ska tillämpas på utbildning från och med  höstterminen 2018.
2018:750
1. Denna förordning träder i kraft den 1 juli 2018 i fråga om 
3 kap. 4 §, den 2 juli 2018 i fråga om bilaga 2-4 och i  övrigt den 1 juli 2019.
2. För elever som höstterminen 2018 påbörjar årskurs 7 eller  en högre årskurs gäller bilagorna 2 och 3 i den äldre  lydelsen.
2018:1512
1. Denna förordning träder i kraft den 1 juli 2019.
2. För elever i grundskolan som höstterminen 2019 påbörjar  årskurs 7 gäller följande:
- undervisningstiden i ämnet idrott och hälsa ska vara minst 
580 timmar totalt, och
- undervisningstiden i elevens val ska vara minst 197 timmar  totalt.
3. Äldre föreskrifter gäller fortfarande för elever som  höstterminen 2019 påbörjar
- årskurs 8 eller 9 i grundsärskolan eller
- årskurs 9 eller 10 i specialskolan.
4. I lagen (2017:620) om ändring i skollagen (2010:800) finns  övergångsbestämmelser som gäller elever som höstterminen 2018  påbörjar årskurs 7 eller en högre årskurs i grundskolan.
2019:800
1. Denna förordning träder i kraft den 1 juli 2020.
2. Har upphävts genom förordning (2020:830).
3. Äldre föreskrifter gäller fortfarande för elever som  höstterminen 2020 påbörjar årskurs 9 eller 10 i specialskolan.
2020:779
1. Denna förordning träder i kraft den 10 oktober 2020.
2. Förordningen tillämpas första gången på utbildning och  annan verksamhet som påbörjas efter den 30 juni 2021.
2020:830
1. Denna förordning träder i kraft den 30 oktober 2020.
2. Bilaga 3 i den nya lydelsen tillämpas första gången för  höstterminen 2021.
3. För elever i specialskolan som höstterminen 2021 påbörjar  årskurs 8 gäller följande:
a) undervisningstiden i ämnet idrott och hälsa ska vara minst 
620 timmar totalt, och
b) undervisningstiden i elevens val ska vara minst 195 timmar  totalt.
4. Bilaga 3 i den äldre lydelsen gäller fortfarande för elever  som höstterminen 2021 påbörjar årskurs 9 eller 10 i  specialskolan.
2021:192
1. Denna förordning träder i kraft den 1 april 2021.
2. Bestämmelserna i 11 § i den nya lydelsen tillämpas första  gången på utbildning från och med höstterminen 2021.
2023:945
1. Denna förordning träder i kraft den 1 juli 2024.
2. Förordningen tillämpas första gången på utbildning som  påbörjas höstterminen 2024.
3. För stadier som en elev har avslutat före ikraftträdandet  gäller bilaga 1, 3 och 4 i den äldre lydelsen.
4. De beslut om fördelning mellan årskurser av  undervisningstid inom ett stadium som fattas utifrån en  timplans nya lydelse enligt bilaga 1, 3 eller 4 ska inte  tillämpas på årskurser som en elev har avslutat före  ikraftträdandet av timplanen.
2024:298
1. Denna förordning träder i kraft den 1 juli 2025.
2. Förordningen tillämpas första gången på utbildning som  bedrivs från och med höstterminen 2025.
Bilaga 1
Timplan för grundskolan
Ämnen	                Undervisningstid i timmar
Låg-    Mellan  Låg-    Hög-    Totalt
stadiet	stadiet och     stadiet
mellan-
stadiet
Bild	                60	80		100	240
Engelska	        60	220		200	480
Hem- och konsument-
kunskap			                40	90	130
Idrott och hälsa	140	180		280	600
Matematik	        420	410		400	1 230
Musik	                80	80		80	240
Naturorienterande ämnen	145	216		289	650
Biologi		                60		80
Fysik		                60		80
Kemi	                	60		80
Samhällsorienterande
ämnen           	200	375		405	980
Geografi		        75		80
Historia		        90		100
Religionskunskap		75		80
Samhällskunskap		        75		90
Slöjd           	50	140		140	330
Svenska eller svenska
som andraspråk          680	520		290	1 490
Teknik          	47	65		88	200
Språkval	        	48		272	320
Totalt garanterat
antal timmar    	1 882	2 334	40	2 634	6 890
Därav skolans val					600
När det gäller de naturorienterande ämnena är eleverna i  mellanstadiet garanterade en minsta undervisningstid om 60  timmar i respektive ämne. Resterande 36 timmar får fördelas  fritt mellan de tre ämnena i mellanstadiet.
I högstadiet är eleverna i de naturorienterande ämnena  garanterade en minsta undervisningstid om 80 timmar i  respektive ämne. Resterande 49 timmar får fördelas fritt  mellan de tre ämnena i högstadiet.
När det gäller de samhällsorienterande ämnena är eleverna i  mellanstadiet garanterade en minsta undervisningstid i  respektive ämne. Resterande 60 timmar får fördelas fritt  mellan de fyra ämnena i mellanstadiet. I högstadiet är  eleverna i de samhällsorienterande ämnena garanterade en  minsta undervisningstid i respektive ämne. Resterande 55  timmar får fördelas fritt mellan de fyra ämnena i högstadiet.
Vid skolans val får antalet timmar i timplanen per stadium för  ett ämne eller en ämnesgrupp minskas med högst 20 procent.  Antalet timmar för svenska eller svenska som andraspråk,  engelska, språkval och matematik får dock inte minskas.
Bestämmelser om att huvudmannen fattar beslut om fördelning  mellan årskurserna av undervisningstiden finns i 9 kap. 4 §  skolförordningen (2011:185).
Bestämmelser om anpassad studiegång finns i 3 kap. 12 §  skollagen (2010:800). Anpassad studiegång kan innebära  avvikelser från timplanen.
Bestämmelser om prioriterad timplan finns i 9 kap. 4 a §  skolförordningen. Prioriterad timplan kan innebära avvikelser  från den i timplanen angivna dispositionen av antalet timmar  per ämne. Förordning (2023:945).
Bilaga 2
Timplaner för anpassade grundskolan
Timplan för elever som läser ämnen
Ämnen		Undervisningstid i timmar
Låg-	Mellan-	Låg- och 	Hög-	Totalt
		stadiet	stadiet	mellan-		stadiet
				stadiet
Bild		60	75			90	225
Hem- och  konsument-
kunskap				230		295	525
Idrott och  hälsa		245	245			260	750
Musik		120	125			150	395
Slöjd		175	260			235	670
Svenska eller  svenska som  andraspråk	450	450			400	1 300
Engelska	35	55			90	180
Matematik	400	400			415	1 215
Naturorien-
terande ämnen	145	216		        289     650
Samhällsorien-
terande ämnen	185	255		        350     790
Teknik	        45	60		        85	190
Totalt  garanterat
antal timmar	1 860	2 141	230	        2 659	6 890
Därav skolans val					1 800
Timplan för elever som läser ämnesområden
Ämnesområden	Undervisningstid i timmar
Lågstadiet	Mellan-	Hög-	Totalt
				stadiet	stadiet
Estetisk
verksamhet	315             340      360     1 015
Kommunikation	315     	340	 360	 1 015
Motorik	        315	        340	 360	 1 015
Vardags-
aktiviteter	315	        340	 360     1 015
Verklighetsupp-
fattning        315             340      360     1 015
Fördelningsbar
undervisnings-
tid             300             640      650     1 590
Totalt  garanterat
antal timmar	1 875           2 340    2 450   6 665
Bestämmelser om anpassad studiegång finns i 3 kap. 12 §  skollagen (2010:800). Anpassad studiegång kan innebära  avvikelser från timplanerna.
Förordning (2022:1619).
Bilaga 3
Timplan för specialskolan
Ämnen	                Undervisningstid i timmar
Låg-    Mellan- Låg-    Hög-    Totalt
stadiet	stadiet och     stadiet
mellan-
stadiet
Bild	                70	90		90	250
Hem- och konsument-
kunskap			                50	80	130
Idrott och hälsa	190	180		270	640
Rörelse och drama	90	80		75	245
Slöjd	                85	140		125	350
Teckenspråk	        320	205		200	725
Svenska eller svenska
som andraspråk	        780	500		280	1 560
Engelska	        95	220		200	515
Matematik	        560	410		400	1 370
Samhällsorienterande
ämnen           	319	342		400	1 061
Geografi		        65		80
Historia		        75		100
Religionskunskap		65		80
Samhällskunskap		        65		90
Naturorienterande
ämnen           	227	216		261	704
Biologi		                60		70
Fysik		                60		70
Kemi		                60		70
Teknik          	52	65		83	200
Språkval        		48		272	320
Totalt garanterat
antal timmar	        2 788	2 496	50	2 736	8 070
Därav skolans val					600
När det gäller de samhällsorienterande ämnena är eleverna i  mellanstadiet garanterade en minsta undervisningstid i  respektive ämne. Resterande 72 timmar får fördelas fritt  mellan de fyra ämnena i mellanstadiet. I högstadiet är  eleverna i de samhällsorienterande ämnena garanterade en  minsta
undervisningstid i respektive ämne. Resterande 50 timmar får  fördelas fritt mellan de fyra ämnena i högstadiet.
När det gäller de naturorienterande ämnena är eleverna i  mellanstadiet garanterade en minsta undervisningstid om 60  timmar i respektive ämne. Resterande 36 timmar får fördelas  fritt mellan de tre ämnena i mellanstadiet. I högstadiet är  eleverna i de naturorienterande ämnena garanterade en minsta  undervisningstid om 70 timmar i respektive ämne. Resterande 51  timmar får fördelas fritt mellan de tre ämnena i högstadiet.
Vid skolans val får antalet timmar i timplanen per stadium för  ett ämne eller en ämnesgrupp minskas med högst 20 procent.  Antalet timmar för svenska eller svenska som andraspråk,  engelska, matematik och språkval får dock inte minskas.
Bestämmelser om att huvudmannen fattar beslut om fördelning  mellan årskurserna av undervisningstiden finns i 11 kap. 2 a §  skolförordningen (2011:185).
Bestämmelser om anpassad studiegång finns i 3 kap. 12 §  skollagen (2010:800). Anpassad studiegång kan innebära  avvikelser från timplanen. Förordning (2023:945).
Bilaga 4
Timplan för sameskolan
Ämnen	                Undervisningstid i timmar
Låg-    Mellan- Låg-    Totalt
stadiet	stadiet	och
mellan-
stadiet
Bild            	60	80		140
Hem- och konsument-
kunskap         			50	50
Idrott och hälsa	150	160		310
Musik	                60	60		120
Slöjd	                60	130		190
Svenska eller svenska  som andraspråk  	400	510		910
Engelska	        60	220		280
Matematik	        420	410		830
Samhällsorienterande
ämnen           	130	270		400
Geografi	        	60
Historia		        70
Religionskunskap		60
Samhällskunskap		        60
Naturorienterande
ämnen           	110	200		310
Biologi		                55
Fysik		                55
Kemi		                55
Samiska	                400	400		800
Språkval		        48		48
Teknik	                40	45		85
Totalt garanterat
antal timmar    	1 890	2 533	50	4 473
Därav skolans val				210
När det gäller de naturorienterande ämnena är eleverna i  mellanstadiet garanterade en minsta undervisningstid om 55  timmar i respektive ämne. Resterande 35 timmar får fördelas  fritt mellan de tre ämnena i mellanstadiet.
När det gäller de samhällsorienterande ämnena är eleverna i  mellanstadiet garanterade en minsta undervisningstid i  respektive ämne. Resterande 20 timmar får fördelas fritt  mellan de fyra ämnena i mellanstadiet.
Vid skolans val får antalet timmar i timplanen per stadium för  ett ämne eller en ämnesgrupp minskas med högst 15 procent.  Antalet timmar för svenska eller svenska som andraspråk,  engelska, matematik, samiska och språkval får dock inte  minskas.
Bestämmelser om att huvudmannen fattar beslut om fördelning  mellan årskurserna av undervisningstiden finns i 12 kap. 3 §  skolförordningen (2011:185).
Bestämmelser om anpassad studiegång finns i 3 kap. 12 §  skollagen (2010:800). Anpassad studiegång kan innebära  avvikelser från timplanen. Förordning (2023:945).
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.