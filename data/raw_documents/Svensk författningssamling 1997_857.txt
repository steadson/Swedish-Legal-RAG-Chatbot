Title: Ellag (1997:857)
SFS Number: Svensk författningssamling 1997:857
URL: https://www.riksdagen.se/sv/dokument-och-lagar/dokument/svensk-forfattningssamling/ellag-1997857_sfs-1997-857/
Source Link: http://rkrattsbaser.gov.se/sfst?bet=1997:857
Amendment Register Link: http://rkrattsbaser.gov.se/sfsr?bet=1997:857
Ministry/Authority: Klimat- och näringslivsdepartementet RSE
Issued: 1997-11-20
Metadata: {"Utfärdad": "1997-11-20", "Ändrad": "t.o.m. SFS 2025:778"}

==================================================

Ellag (1997:857)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1997:857
Departement/myndighet
:   
Klimat- och näringslivsdepartementet RSE
Utfärdad
:   
1997-11-20
Ändrad
:   
t.o.m. SFS 2025:778
Övrig text
:   
Rättelseblad 2011:712 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Nätkoncession och ledningar vid trafikleder
3 kap. Nätföretag och drift av elnät
4 kap. Anslutning till elnätet och överföring av el
5 kap. Intäktsram för nätverksamhet
6 kap. Mätning av överförd el
7 kap. Kommunala elföretag
8 kap. Övergripande systemansvar och balansansvar
9 kap. Leverans av el och aggregeringstjänster
10 kap. Avbrottsersättning
11 kap. Avbrytande av överföring av el till konsumenter
12 kap. Tillsyn m.m.
13 kap. Övriga bestämmelser
Övergångsbestämmelser
1 kap. Inledande bestämmelser
Lagens innehåll
1 §
I denna lag finns bestämmelser om elnätsverksamhet,  ansvaret för det nationella elsystemet och handel med el.
Lag (2022:596)
.
2 §
Lagen är indelad i följande kapitel:
- 1 kap. Inledande bestämmelser,
- 2 kap. Nätkoncession och ledningar vid trafikleder,
- 3 kap. Nätföretag och drift av elnät,
- 4 kap. Anslutning till elnätet och överföring av el,
- 5 kap. Intäktsram för nätverksamhet,
- 6 kap. Mätning av överförd el,
- 7 kap. Kommunala elföretag,
- 8 kap. Övergripande systemansvar och balansansvar,
- 9 kap. Leverans av el och aggregeringstjänster,
- 10 kap. Avbrottsersättning,
- 11 kap. Avbrytande av överföring av el till konsumenter,
- 12 kap. Tillsyn m.m., och
- 13 kap. Övriga bestämmelser.
Lag (2023:238)
.
3 §
Bestämmelser om elsäkerhet finns i elsäkerhetslagen 
(2016:732).
Lag (2022:596)
.
Ord och uttryck i lagen
4 §
Ord och uttryck i lagen har samma betydelse som i  elsäkerhetslagen (2016:732).
I övrigt avses i lagen med
Acer: den byrå som inrättats genom Europaparlamentets och  rådets förordning (EG) nr 713/2009 av den 13 juli 2009 om  inrättande av en byrå för samarbete mellan  energitillsynsmyndigheter,
aggregering: en sammanslagning av flera elanvändares  förbrukning eller sammanslagning av producerad el för  försäljning, anskaffning eller auktionering på elmarknader,
aggregeringstjänst: en tjänst som förutsätter aggregering,
balansansvar: det ekonomiska ansvaret för att det nationella  elsystemet tillförs lika mycket el som tas ut i en uttagspunkt  eller att lika mycket el tas ut från systemet som det tillförs  i en inmatningspunkt,
distribution: överföring av el för någon annans räkning genom  ett lokalnät eller ett regionnät,
distributionsnätsföretag: ett nätföretag som innehar ett  lokalnät eller ett regionnät,
dynamiska elpriser: priser som återspeglar de priser som vid  varje tidpunkt gäller på spotmarknaderna med ett intervall som  minst motsvarar frekvensen för avräkning på marknaden,
efterfrågeflexibilitet: att en elanvändare ändrar sin  förbrukning jämfört med sitt normala eller nuvarande  förbrukningsmönster som ett svar på marknadssignaler eller med  anledning av att någon har antagit elanvändarens anbud att  minska eller öka sin förbrukning mot en bestämd ersättning på  en sådan organiserad marknad som avses i artikel 2.4 i  kommissionens genomförandeförordning (EU) nr 1348/2014 av den 
17 december 2014 om rapportering av uppgifter för att  genomföra artikel 8.2 och 8.6 i Europaparlamentets och rådets  förordning (EU) nr 1227/2011 om integritet och öppenhet på  grossistmarknaderna för energi,
elleverantör: den som yrkesmässigt levererar el,
elmarknadsdirektivet: Europaparlamentets och rådets direktiv 
(EU) 2019/944 av den 5 juni 2019 om gemensamma regler för den  inre marknaden för el och om ändring av direktiv 2012/27/EU, i  den ursprungliga lydelsen,
energilagringsanläggning: en sådan anläggning i elsystemet som  används för att i systemet skjuta upp den slutliga  användningen av el till en senare tidpunkt än  produktionstillfället eller för omvandling av elenergi till en  form av energi som kan lagras, lagringen av den energin och  den följande återomvandlingen av energin till el eller någon  annan energibärare,
EU:s elmarknadsförordning: Europaparlamentets och rådets  förordning (EU) 2019/943 av den 5 juni 2019 om den inre  marknaden för el,
fastkraftsavtal: avtal om att under en angiven tid leverera en  fastställd mängd el,
icke frekvensrelaterad stödtjänst: en stödtjänst som används  av ett nätföretag för spänningsreglering i stationärt  tillstånd, snabba inmatningar av reaktiv effekt, tröghet för  upprätthållande av stabiliteten i lokalnät, kortslutningsström  samt förmåga till dödnätsstart och till ödrift,
inmatningspunkt: den punkt på elnätet där en elproducent,  enligt avtal med ett nätföretag, matar in el från en  produktionsanläggning,
intäktsram: de samlade intäkter som en nätkoncessionshavare  högst får uppbära från nätverksamheten under en  tillsynsperiod,
konsument: en fysisk person som el överförs eller levereras  till huvudsakligen för ändamål som faller utanför  näringsverksamhet,
laddningspunkt: ett gränssnitt där el kan överföras till ett  elfordon i taget eller där batteriet på ett elfordon i taget  kan bytas ut,
leveranspunkt: en inmatnings- eller uttagspunkt,
lokalnät: ett ledningsnät som omfattas av en nätkoncession för  område utan en lägsta tillåtna spänning,
nätföretag: den som bedriver nätverksamhet,
nätverksamhet: att med stöd av nätkoncession ställa en  starkströmsledning till förfogande för överföring av el för  någon annans räkning och vidta de åtgärder som behövs för  överföringen,
regionnät: en ledning eller ett ledningsnät som inte ingår i  ett transmissionsnät och som omfattas av en nätkoncession för  linje eller av en nätkoncession för område med en lägsta  tillåtna spänning,
små företag: företag som sysselsätter färre än 50 personer och  vars omsättning eller balansomslutning inte överstiger 
10 miljoner euro per år,
stödtjänst: en tjänst som behövs för driften av ett  nätföretags elnät med undantag för hantering av  överbelastning,
transmission: överföring av el för någon annans räkning genom  ett transmissionsnät,
transmissionsnät: ett tekniskt och driftsmässigt  sammanhängande ledningsnät som har en spänning om 220 kilovolt  eller mer, sträcker sig över flera nätregioner i Sverige och  länkar samman det nationella elnätet med elnät i andra länder,
transmissionsnätsföretag: ett nätföretag som innehar en  ledning som ingår i ett transmissionsnät,
uttagspunkt: den punkt på ett elnät där en elanvändare, enligt  avtal med ett nätföretag, tar ut el för förbrukning.
Lag (2023:238)
.
Nätmyndighet
5 §
Den myndighet som regeringen bestämmer ska vara  nätmyndighet enligt denna lag och föreskrifter som har  meddelats i anslutning till lagen.
Lag (2022:596)
.
Elanvändare som importerar el
6 §
En elanvändare som importerar el ska fullgöra de  skyldigheter som en elleverantör har.
Lag (2022:596)
.
Leverans av el inom en byggnad eller ett begränsat område
7 §
Regeringen får meddela föreskrifter om att en verksamhet  inom en byggnad eller ett begränsat område inte ska omfattas  av det som enligt lagen gäller för en elleverantör.
Lag (2022:596)
.
2 kap. Nätkoncession och ledningar vid trafikleder
Krav på nätkoncession
1 §
En starkströmsledning får inte byggas eller användas utan  tillstånd (nätkoncession).
Till byggandet av en ledning räknas även schaktning,  skogsavverkning eller liknande åtgärder för att bereda plats  för ledningen, dock inte åtgärder som utförs enbart för att  avgöra var och hur ledningen ska byggas eller undersöka vilken  påverkan verksamheten får på miljön.
Lag (2021:741)
.
2 §
En nätkoncession ska avse en ledning med i huvudsak  bestämd sträckning (nätkoncession för linje) eller ett  ledningsnät inom ett visst område (nätkoncession för område).
Lag (2021:741)
.
3 §
En transformator- eller kopplingsstation som ska anslutas  till en eller flera nya ledningar för vilka det krävs  nätkoncession för linje får inte börja byggas förrän det finns  nätkoncession för byggande av minst en av de nya ledningarna.
Lag (2021:741)
.
Prövningsmyndighet
4 §
Nätmyndigheten prövar frågor enligt detta kapitel.
Regeringen ska dock pröva
1. ett ärende som avser en utlandsförbindelse, om inte något  annat anges,
2. ett ärende om att bevilja nätkoncession, om det i ärendet  finns en fråga om tillstånd till expropriation som ska prövas  av regeringen, och
3. en sådan fråga om nätkoncession som har betydelse för  försvaret, om Försvarsmakten har begärt att regeringen ska  pröva frågan och regeringen beslutar att förbehålla sig  prövningen.
Lag (2021:741)
.
Undantag från kravet på nätkoncession
5 §
Regeringen får meddela föreskrifter om undantag från  kravet på nätkoncession enligt 1 § och förbudet att börja  bygga enligt 3 § i fråga om vissa slag av ledningar eller  stationer eller i fråga om ledningar eller stationer inom  vissa områden. En sådan föreskrift får dock inte avse  utlandsförbindelser.
Lag (2021:741)
.
6 §
Nätmyndigheten ska i det enskilda fallet ge ett bindande  besked i frågan om huruvida en starkströmsledning omfattas av  undantag enligt föreskrifter som avses i 5 §, om ett sådant  besked begärs av
1. den som avser att bygga eller använder ledningen, eller
2. innehavaren av nätkoncessionen för det område där ledningen  finns eller är avsedd att finnas.
Lag (2021:741)
.
7 §
Prövningsmyndigheten får i det enskilda fallet ge dispens  från kravet på nätkoncession enligt 1 § för en ledning som var  i bruk den 1 januari 1998. En sådan dispens ska avse en  bestämd tid, som får förlängas.
Lag (2021:741)
.
8 §
Prövningsmyndigheten får, om det finns särskilda skäl,  medge att
1. en starkströmsledning eller en transformator- eller  kopplingsstation byggs innan det finns en nätkoncession, och
2. starkströmsledningen, när den är färdig att tas i bruk,  används i avvaktan på att koncessionsfrågan slutligt avgörs,  dock under högst tre år.
Lag (2021:741)
.
9 §
Prövningsmyndigheten får besluta att ett beslut om  nätkoncession för linje eller ett medgivande enligt 8 § ska  gälla omedelbart, om byggandet och driften av anläggningen har  liten betydelse för motstående intressen.
Lag (2021:741)
.
Spänningsnivåer för ett koncessionsområde
10 §
I ett beslut om nätkoncession för område ska en högsta  tillåtna spänning för ledningsnätet anges. Även en lägsta  tillåtna spänning får anges, om sökanden begär det.
När en spänning bestäms ska särskild hänsyn tas till
1. den spänning som det går att förutse behövs för att driva  ledningsnätet,
2. inverkan på miljön vid en framtida utbyggnad av nätet,
3. säkerställandet av en samhällsekonomiskt motiverad  utbyggnad av nätet, och
4. konsekvenserna för berörda kunder och nätkoncessionshavare.
Lag (2021:741)
.
Ledning som byggs och används med stöd av någon annans  nätkoncession för område
11 §
Den som bedriver nätverksamhet får bygga och använda  starkströmsledningar med stöd av en nätkoncession för område  som innehas av någon annan, om nätkoncessionshavaren medger  det och nätkoncessionen inte har någon lägsta tillåtna  spänning.
Lag (2021:741)
.
Förutsättningar för nätkoncession
12 §
En nätkoncession får beviljas endast om anläggningen är  lämplig från allmän synpunkt.
Lag (2021:741)
.
12 a §
Vid prövning av en nätkoncession för linje ska en  anläggning anses vara lämplig från allmän synpunkt om
1. ledningen behövs för
a) att uppfylla skyldigheter enligt denna lag eller krav som  följer av Sveriges medlemskap i Europeiska unionen,
b) en säker och tillräcklig elförsörjning,
c) ökad nätkapacitet som bedöms vara samhällsekonomiskt  lönsam, eller
d) att tillgodose ett annat angeläget allmänt intresse, och
2. ledningen har en ändamålsenlig placering i nätet och en  ändamålsenlig teknisk utformning i fråga om lik- eller  växelström samt spänning.
En anläggning som uppfyller villkoren i första stycket ska  dock inte anses vara lämplig från allmän synpunkt om  synnerliga skäl talar emot det.
Lag (2024:338)
.
13 §
En nätkoncession för linje får endast om det finns  särskilda skäl beviljas för en ledning som är avsedd för  spänning som inte överstiger högsta tillåtna spänning för de  koncessionsområden utan en lägsta tillåtna spänning som berörs  av ledningen.
Lag (2021:741)
.
14 §
En nätkoncession för linje får inte strida mot en  detaljplan eller områdesbestämmelser. Om syftet med planen  eller bestämmelserna inte motverkas, får dock små avvikelser  göras.
Lag (2021:741)
.
15 §
En nätkoncession för område får beviljas endast om  området
1. är en lämplig enhet med hänsyn till nätverksamheten, och
2. inte till någon del sammanfaller både geografiskt och i  fråga om spänningen med ett annat koncessionsområde.
Lag (2021:741)
.
16 §
En nätkoncession får beviljas endast om  nätkoncessionshavaren från allmän synpunkt är lämplig att  utöva nätverksamhet. En nätkoncession för område får beviljas  endast den som dessutom är lämplig att bedriva nätverksamhet  inom koncessionsområdet.
Endast transmissionsnätsföretag eller juridiska personer där  ett sådant företag har ett bestämmande inflytande får beviljas  och inneha en nätkoncession för en utlandsförbindelse. Detta  gäller dock inte om ledningen endast har liten betydelse för  den samlade överföringen av el till och från utlandet.
Lag (2021:741)
.
Tillämpning av miljöbalken
17 §
Vid en prövning av frågor om beviljande av nätkoncession  för linje ska 2-4 kap. och 5 kap. 3-5 och 18 §§ miljöbalken  tillämpas.
För en starkströmsledning som ska prövas för en nätkoncession  för linje ska
1. frågan om huruvida byggandet eller användandet kan antas  medföra en betydande miljöpåverkan avgöras genom ett särskilt  beslut enligt 6 kap. 26-27 §§ miljöbalken efter det att en  undersökning enligt 6 kap. 23-26 §§ har gjorts, om något annat  inte följer av 6 kap. 23 § andra stycket,
2. en specifik miljöbedömning göras, information lämnas och  samordning ske enligt 6 kap. 28-46 §§ miljöbalken, om en  betydande miljöpåverkan kan antas, och
3. ett förenklat underlag tas fram enligt 6 kap. 47 §  miljöbalken, om länsstyrelsen beslutar att en betydande  miljöpåverkan inte kan antas.
Trots första och andra styckena behöver frågor som har prövats  i ett mål eller ärende om tillstånd enligt miljöbalken inte  prövas på nytt i ärendet om nätkoncession. Om det i målet  eller ärendet om tillstånd enligt miljöbalken finns en  miljökonsekvensbeskrivning som beskriver de direkta och  indirekta effekter på människors hälsa och miljön som  ledningen kan medföra, behöver det inte finnas någon särskild  miljökonsekvensbeskrivning i koncessionsärendet.
Lag (2025:778)
.
Valet av teknik för ledningar som kräver nätkoncession för  linje
17 a §
Regeringen får meddela föreskrifter om vilka  förutsättningar som ska gälla vid prövning av en nätkoncession  för linje för valet mellan att anlägga en luftledning eller en  mark- eller sjökabel.
Lag (2024:338)
.
Koncessionsvillkor
18 §
En nätkoncession ska förenas med de villkor som behövs  för att skydda allmänna intressen och enskild rätt samt med de  villkor för anläggningens utförande och nyttjande som behövs  av säkerhetsskäl eller för att i övrigt skydda människors  hälsa och miljön mot skador och olägenheter och främja en  långsiktigt god hushållning med mark och vatten och andra  resurser eller som av annat skäl behövs från allmän synpunkt.
Lag (2021:741)
.
Ansökan om en nätkoncession med anledning av en återkallelse
19 §
Vid prövning av en ansökan om nätkoncession med anledning  av en återkallelse av en nätkoncession enligt 49 § 3 eller 4  ska inte 12-15, 17 eller 18 § tillämpas.
Lag (2021:741)
.
Ställande av säkerhet
20 §
En nätkoncessions giltighet får göras beroende av att  nätkoncessionshavaren ställer säkerhet för kostnaderna för att  ta bort ledningen med tillhörande anläggningar och att vidta  andra åtgärder för återställning. Staten, kommuner, regioner  och kommunalförbund behöver inte ställa säkerhet.
I fråga om säkerhetens beskaffenhet gäller 2 kap. 25 §  utsökningsbalken. Säkerheten ska prövas av den myndighet som  prövar frågan om nätkoncession och förvaras av länsstyrelsen.
Prövningsmyndigheten får besluta om ytterligare säkerhet, om  det kan antas att den ställda säkerheten inte längre är  tillräcklig.
Lag (2021:741)
.
En nätkoncessions giltighetstid
21 §
En nätkoncession gäller tills vidare.
En nätkoncession för linje får begränsas till att gälla för en  viss tid, om sökanden begär det eller om det annars finns  särskilda skäl. Giltighetstiden får i ett sådant fall vara som  längst femton år.
Giltighetstiden för en nätkoncession för linje som beviljas  med anledning av återkallelse enligt 49 § 3 eller 4 får inte  bestämmas till längre tid än den återkallade nätkoncessionens  återstående giltighetstid.
Lag (2021:741)
.
22 §
Giltighetstiden för en nätkoncession för linje, som har  beviljats för en viss tid enligt 21 § andra stycket, får  förlängas på ansökan av nätkoncessionshavaren.
Giltighetstiden får förlängas med högst femton år i taget. Det  får dock beslutas att nätkoncessionen ska gälla tills vidare,  om sökanden begär det.
Vid en förlängning får koncessionsvillkoren ändras eller  upphävas och koncessionen förenas med nya villkor.
Lag (2021:741)
.
23 §
En ansökan om förlängd giltighetstid för en nätkoncession  för linje ska göras senast två år före giltighetstidens  utgång.
Nätkoncessionen gäller till dess en ansökan om förlängd  giltighetstid har prövats slutligt.
Lag (2021:741)
.
24 §
Vid prövningen av en ansökan om förlängd giltighetstid  ska 12-14 och 16-18 §§ tillämpas.
Lag (2021:741)
.
25 §
Om en ansökan enligt 22 § avslås eller avvisas, får  prövningsmyndigheten besluta att nätkoncessionen ska fortsätta  att gälla under den tid som behövs för att ledningen ska kunna  tas ur bruk utan att det påverkar elförsörjningen. Tiden får  bestämmas till mer än fem år från dagen för beslutet endast om  det finns särskilda skäl.
Lag (2021:741)
.
26 §
En tidsbegränsad nätkoncession för linje får förlängas på  oförändrade villkor i sammanlagt högst fem år (tillfällig  förlängning), om det finns särskilda skäl och  nätkoncessionshavaren ansöker om det.
Ett ärende om tillfällig förlängning får avgöras utan att  någon annan än sökanden har fått tillfälle att yttra sig och  utan tillämpning av 12-14 och 16-18 §§.
Lag (2021:741)
.
Ändring av en nätkoncession för linje på ansökan av  nätkoncessionshavaren
27 §
Prövningsmyndigheten får ändra en nätkoncession för linje  på ansökan av nätkoncessionshavaren i fråga om ledningens  sträckning, utförande eller tillåtna spänning, om ändringen är  förenlig med förutsättningarna för att bevilja nätkoncession  enligt 12-14 §§.
Vid en ändring får koncessionsvillkoren ändras eller upphävas  och koncessionen förenas med nya villkor.
Vid prövningen av en ansökan ska 17 och 18 §§ tillämpas.
Lag (2021:741)
.
28 §
Prövningsmyndigheten får, utan att göra en sådan prövning  som anges i 27 §, ändra en nätkoncession för linje på ansökan  av nätkoncessionshavaren när det gäller ledningens sträckning  eller utförande, om
1. ändringen inte påverkar ledningens sträckning eller  funktion på något väsentligt sätt,
2. samtliga berörda sakägare har medgett att ändringen görs,  och
3. sökanden har tagit nödvändiga miljöhänsyn.
Lag (2021:741)
.
Ändring av koncessionsvillkor på ansökan av  nätkoncessionshavaren
29 §
Koncessionsvillkor får ändras eller upphävas efter  ansökan av nätkoncessionshavaren.
Lag (2021:741)
.
Omprövning av villkor för en nätkoncession för område
30 §
Villkoren för en nätkoncession för område får även utan  ansökan omprövas sedan tjugofem år förflutit sedan villkor  senast beslutades. Nätkoncessionen får då förenas med nya  villkor.
Lag (2021:741)
.
Omprövning av en nätkoncession för linje
31 §
En nätkoncession för linje som gäller tills vidare får  omprövas i fråga om ledningens sträckning, tillåtna spänning  och villkor.
En omprövning får göras först fyrtio år efter det att  nätkoncessionen beviljades. Om nätkoncessionen gäller tills  vidare efter ett beslut enligt 22 §, ska tiden dock räknas  från dagen för det beslutet.
Trots andra stycket får en omprövning göras om nätkoncessionen  avser en mindre del av en ledning, som tekniskt och  funktionellt är en enhet, och den nätkoncession som avser  huvuddelen av ledningen ska omprövas.
Lag (2021:741)
.
32 §
Nätmyndigheten får besluta att en omprövning enligt 31 §  ska inledas efter ansökan av nätkoncessionshavaren eller av en  kommun eller en länsstyrelse som berörs av nätkoncessionen.  Nätmyndigheten får också på eget initiativ besluta att en  omprövning ska inledas.
Lag (2021:741)
.
33 §
En omprövning enligt 31 § ska inledas, om
1. en omprövning är motiverad med hänsyn till de intressen som  anges i 2-4 kap. miljöbalken eller något annat angeläget  allmänt intresse, eller
2. nätkoncessionshavaren har ansökt om det och en omprövning  är motiverad för att säkerställa en ändamålsenlig och effektiv  drift av nätverksamheten.
Lag (2021:741)
.
34 §
En omprövning enligt 31 § ska avse att
1. anläggningen är lämplig från allmän synpunkt,
2. ledningen är avsedd för en sådan spänning som anges i 13 §,
3. nätkoncessionen uppfyller kravet i 14 §, och
4. nätkoncessionen är förenad med sådana villkor som behövs  enligt 18 §.
Lag (2021:741)
.
35 §
Vid en omprövning enligt 31 § ska 2-4 kap. och 5 kap. 3-5  och 18 §§ miljöbalken tillämpas.
För den nätkoncession som ska omprövas ska
1. frågan om huruvida en betydande miljöpåverkan kan antas  avgöras genom ett särskilt beslut enligt 6 kap. 26-27 §§  miljöbalken efter det att en undersökning enligt 6 kap. 23-26 
§§ har gjorts, om något annat inte följer av 6 kap. 23 § andra  stycket,
2. en specifik miljöbedömning göras, information lämnas och  samordning ske enligt 6 kap. 28-46 §§ miljöbalken, om en  betydande miljöpåverkan kan antas, och
3. ett förenklat underlag tas fram enligt 6 kap. 47 §  miljöbalken, om länsstyrelsen beslutar att en betydande  miljöpåverkan inte kan antas.
Lag (2025:778)
.
36 §
Nätkoncessionshavaren ska tillhandahålla den utredning  som behövs för en omprövning enligt 31 §.
Nätmyndigheten får förelägga nätkoncessionshavaren att ge in  den utredning som behövs. Ett föreläggande får förenas med  vite.
Lag (2021:741)
.
37 §
Efter en omprövning enligt 31 § får en sådan omprövning  göras på nytt först fyrtio år efter det att det tidigare  omprövningsärendet avgjordes slutligt.
Lag (2021:741)
.
Ändring av gränserna för en nätkoncession för område
38 §
Gränserna för en nätkoncession för område får ändras av  nätmyndigheten, om det behövs för en ändamålsenlig  nätverksamhet och det kan ske utan synnerlig olägenhet för  nätkoncessionshavaren.
I 5 kap. 36 § finns bestämmelser om fördelning av intäktsramen  vid ändring av koncessionsgränser.
Lag (2021:741)
.
Sammanläggning av nätkoncessioner
39 §
Flera nätkoncessioner får läggas samman till en ny  nätkoncession på ansökan av nätkoncessionshavaren, om  nätkoncessionerna
1. är av samma slag,
2. har samma högsta och, i förekommande fall, lägsta tillåtna  spänning,
3. redovisas samlat, och
4. tekniskt och funktionellt avser samma ledning eller  ledningsnät.
Nätkoncessioner för linje får inte läggas samman till en  nätkoncession för område.
Vid en sammanläggning får koncessionsvillkor ändras eller  upphävas och den nya nätkoncessionen förenas med nya villkor  enligt 18 §.
Lag (2021:741)
.
40 §
Om flera nätkoncessioner för linje har lagts samman  enligt 39 §, får den nya nätkoncessionen omprövas för första  gången enligt 31 § första stycket när någon av de  nätkoncessioner som omfattas av sammanläggningen hade fått  omprövas, om sammanläggningen inte hade genomförts.
Lag (2021:741)
.
Delning av en nätkoncession
41 §
En nätkoncession för linje får på ansökan av  nätkoncessionshavaren delas upp i flera nätkoncessioner för  linje, om var och en av de nya nätkoncessionerna tekniskt och  funktionellt utgör en lämplig enhet.
Vid en delning får koncessionsvillkor ändras eller upphävas  och de nya nätkoncessionerna förenas med nya villkor enligt 
18 §.
Lag (2021:741)
.
42 §
En nätkoncession som tillkommit genom delning enligt 41 §  får omprövas för första gången enligt 31 § första stycket när  den nätkoncession som delats hade fått omprövas, om en delning  inte hade genomförts.
Lag (2021:741)
.
Överlåtelse av en nätkoncession
43 §
En nätkoncession får inte överlåtas utan tillstånd.
Tillstånd till en överlåtelse av en nätkoncession får beviljas  endast om överlåtelsen sker till någon som uppfyller de krav  som ställs på en nätkoncessionshavare enligt 16 §.
Om en intäktsram vid överlåtelsen ska fördelas enligt 5 kap. 
33 § andra stycket, får tillstånd till överlåtelse inte lämnas  om inte fördelningen har godkänts enligt 34 § första stycket  samma kapitel.
Lag (2021:741)
.
Färdigställande av ledning
44 §
Den som har en nätkoncession för linje ska senast fem år  efter det att koncessionsbeslutet fick laga kraft ha  färdigställt den ledning som nätkoncessionen avser.
Tiden för färdigställande får förlängas med en viss tid, om  nätkoncessionshavaren ansöker om det. Tiden får förlängas mer  än en gång endast om det finns särskilda skäl.
Lag (2021:741)
.
45 §
Den som har en nätkoncession för linje ska senast tre  månader innan tiden för färdigställande enligt 44 § löper ut  redovisa till nätmyndigheten i vilken utsträckning ledningen  är färdigställd.
Lag (2021:741)
.
46 §
Den som har en nätkoncession för område ska till  nätmyndigheten anmäla varje ledning med en högre spänning än 
20 kilovolt som nätkoncessionshavaren har byggt inom området.  Anmälan ska göras senast sex månader efter det att ledningen  färdigställts.
Lag (2021:741)
.
Rätt att ta en ledning ur bruk
47 §
Nätkoncessionshavaren får tillfälligt ta en ledning som  omfattas av en nätkoncession för linje ur bruk. Ledningen får  inte vara ur bruk under en sammanhängande period som är längre  än tre år utan prövningsmyndighetens tillstånd.
Lag (2021:741)
.
48 §
Tillstånd till att ta en ledning ur bruk under en  sammanhängande period som är längre än tre år ska beviljas för  viss tid. Ett tillstånd får inte beviljas, om det är olämpligt  från elförsörjningssynpunkt.
Lag (2021:741)
.
Återkallelse av en nätkoncession
49 §
En nätkoncession ska återkallas helt eller delvis, om
1. en ledning eller ett ledningsnät som omfattas av  koncessionen inte längre behövs för en säker elförsörjning,
2. koncessionen inte längre behövs för att bygga eller använda  den ledning som omfattas av koncessionen,
3. staten, med stöd av 1 kap. 5 § lagen (2004:875) om särskild  förvaltning av vissa elektriska anläggningar, löser in den  eller de ledningar som omfattas av koncessionen, eller
4. koncessionen avser en utlandsförbindelse och  nätkoncessionshavaren inte längre är ett  transmissionsnätsföretag eller en juridisk person där ett  sådant företag har ett bestämmande inflytande.
Lag (2021:741)
.
50 §
En nätkoncession för linje får återkallas helt eller  delvis, om nätkoncessionshavaren inte har färdigställt en  ledning i rätt tid enligt 44 §.
Lag (2021:741)
.
Återställningsåtgärder
51 §
En nätkoncessionshavare ska ta bort en ledning med  tillhörande anläggningar och vidta andra åtgärder för  återställning i den utsträckning
1. som behövs från allmän eller enskild synpunkt, och
2. som ledningen inte längre får användas
a) sedan nätkoncessionen helt eller delvis upphört att gälla,  eller
b) till följd av ett beslut om ändring av nätkoncessionen  enligt 27 eller 28 §.
Lag (2021:741)
.
52 §
I samband med att en nätkoncession upphör eller ändras  ska nätmyndigheten besluta vilka återställningsåtgärder som  ska vidtas av nätkoncessionshavaren enligt 51 §.
Lag (2021:741)
.
53 §
Om en starkströmsledning har byggts utan den  nätkoncession som behövs för ledningen, får nätmyndigheten  förelägga ledningens innehavare att ta bort ledningen med  tillhörande anläggningar och vidta andra åtgärder för  återställning, om det behövs från allmän eller enskild  synpunkt.
Lag (2021:741)
.
54 §
Om en skyldighet enligt 51 eller 53 § inte fullgörs, får  nätmyndigheten
1. förelägga den som är skyldig att vidta  återställningsåtgärder att fullgöra skyldigheten, eller
2. besluta att sådana åtgärder ska vidtas på den  åtgärdsskyldiges bekostnad.
Ett föreläggande får förenas med vite.
Ett beslut om att åtgärderna ska vidtas på den  åtgärdsskyldiges bekostnad får verkställas.
Lag (2022:596)
.
55 §
Om någon annans mark behöver tas i anspråk för sådana  återställningsåtgärder som avses i 51 eller 53 §, får  nätmyndigheten besluta att tillträde till marken ska lämnas  under viss tid.
Återställningsåtgärderna ska utföras så att de orsakar så lite  skada och intrång som möjligt. En byggnad får uppföras eller  en väg byggas endast om markens ägare och den som har  nyttjanderätt eller servitut avseende marken samtyckt till det  eller nätmyndigheten lämnat tillstånd till åtgärden. Tillstånd  får lämnas endast om återställningsåtgärderna inte kan vidtas  utan byggnaden eller vägen.
Lag (2021:741)
.
56 §
Om återställningsåtgärder som avses i 51 eller 53 §  orsakar skada eller intrång, ska den som vidtar åtgärderna  betala ersättning för detta.
Talan om ersättning väcks vid den mark- och miljödomstol inom  vars område marken eller större delen av den ligger.
Lag (2021:741)
.
Tillträde till mark för undersökning
57 §
Nätmyndigheten får, om det finns skäl för det, besluta  att den som avser att ansöka om nätkoncession eller att bygga  en starkströmsledning med stöd av en beviljad nätkoncession  ska få tillträde till någon annans mark under viss tid för de  undersökningsarbeten som behövs för att precisera ledningens  sträckning eller avgöra hur byggandet och driften av ledningen  påverkar miljön.
Nätmyndigheten får förlänga tiden för tillståndet, om sökanden  begär det.
Lag (2021:741)
.
58 §
En undersökning enligt 57 § ska genomföras så att den  orsakar så lite skada och intrång som möjligt.
Den som genomför en undersökning får enbart med  fastighetsägarens samtycke skada eller fälla träd eller buskar  i en trädgård, park eller liknande plantering.
Lag (2021:741)
.
59 §
Polismyndigheten ska lämna den hjälp som behövs för att  åtgärder enligt 57 § ska kunna genomföras.
Lag (2021:741)
.
60 §
Om en undersökning enligt 57 § orsakar skada eller  intrång, ska den som genomför undersökningen betala ersättning  för detta.
I mål om ersättning ska expropriationslagen (1972:719)  tillämpas.
Lag (2021:741)
.
61 §
Nätmyndigheten får kräva att den som ska genomföra en  undersökning enligt 57 § ställer säkerhet för framtida  ersättningsanspråk innan undersökningen påbörjas.
Staten, kommuner, regioner och kommunalförbund behöver inte  ställa säkerhet.
Lag (2021:741)
.
62 §
Nätmyndigheten får besluta att en undersökning enligt 
57 § får påbörjas innan beslutet om tillträde har fått laga  kraft, om den som ska genomföra undersökningen
1. har ställt säkerhet för framtida ersättningsanspråk, eller
2. är staten, en kommun, en region eller ett kommunalförbund.
Lag (2021:741)
.
Delgivning och kungörelse av nätmyndighetens beslut
63 §
Nätmyndighetens beslut i en fråga om nätkoncession ska  delges sökanden och de sakägare som har yttrat sig i ärendet.
Lag (2021:741)
.
64 §
Nätmyndigheten ska genom ett meddelande i Post- och  Inrikes Tidningar kungöra ett beslut
1. att bevilja nätkoncession enligt 1 §,
2. att medge byggande eller användning enligt 8 §,
3. att förlänga en nätkoncessions giltighetstid enligt 22, 25  eller 26 §,
4. att ändra en nätkoncession enligt 27 eller 28 §,
5. att ändra eller upphäva ett koncessionsvillkor enligt 29  eller 30 §,
6. om vad som ska gälla för en nätkoncession efter en  omprövning enligt 31 §,
7. att lägga samman nätkoncessioner enligt 39 §, och
8. att dela upp en nätkoncession enligt 41 §.
I meddelandet ska beslutets huvudsakliga innehåll och var  beslutet hålls tillgängligt anges.
Lag (2021:741)
.
65 §
Nätmyndigheten ska senast den dag som ett meddelande  kungörs enligt 64 § skicka meddelandet till de kända sakägare  som inte ska delges beslutet enligt 63 §.
Lag (2021:741)
.
Ledningar vid trafikleder
66 §
Innehavaren av en elektrisk ledning som har dragits fram  inom området för en befintlig allmän väg, enskild väg som  hålls öppen för trafik, järnväg, tunnelbana eller spårväg  eller kanal eller annan sådan vattentrafikled (trafikled) ska  vid en ändring av trafikleden
1. vidta de åtgärder med ledningen som behövs för att  ändringen av trafikleden ska kunna genomföras, och
2. svara för kostnaderna för dessa åtgärder.
Lag (2021:741)
.
67 §
Om syftet med en ledning är att överföra el för belysning  av en allmän väg, ska väghållaren ersätta ledningens  innehavare för de kostnader som avses i 66 §. Om ledningen  även har något annat ändamål, ska ersättningen bestämmas efter  vad som är skäligt med hänsyn till omständigheterna.
Lag (2021:741)
.
68 §
Om det i ett fall som avses i 66 § har vidtagits åtgärder  med en ledning där denna korsar en trafikled, ska den som  förvaltar trafikleden ersätta ledningens innehavare för  kostnaderna för andra åtgärder än flyttning av stolpe, stag  eller liknande anordningar inom trafikledens område.
Lag (2021:741)
.
69 §
Om en elektrisk ledning som har dragits fram inom ett  område för en befintlig trafikled medför ökade kostnader för  trafikledens underhåll, ska innehavaren av ledningen ersätta  dessa ökade kostnader.
Lag (2021:741)
.
70 §
Om arbete på en ledning som är belägen inom ett område  för någon annan trafikled än allmän väg kan inverka på  trafiksäkerheten eller om arbetet medför större ingrepp i  trafikleden, ska det utföras efter anvisningar av den som  förvaltar trafikleden eller genom förvaltarens försorg.  Ledningens innehavare svarar för kostnaderna för arbetet, om  inte något annat följer av 68 §.
I fråga om arbete med en ledning inom ett område för allmän  väg gäller särskilda bestämmelser.
Lag (2021:741)
.
71 §
Innehavaren av en starkströmsledning inom ett område för  järnväg ska ersätta kostnader eller skador som orsakas den som  förvaltar järnvägsinfrastrukturen eller utför järnvägstrafik  genom att ledningen dras fram, används eller underhålls.
Lag (2021:741)
.
3 kap. Nätföretag och drift av elnät
Nätföretagets grundläggande skyldigheter
1 §
Ett nätföretag ska i fråga om sitt elnät ansvara för
1. drift och underhåll,
2. utbyggnad vid behov,
3. eventuella anslutningar till andra ledningsnät,
4. att nätet är säkert, tillförlitligt och effektivt, och
5. att nätet på lång sikt kan uppfylla rimliga krav på  överföring av el.
Lag (2022:596)
.
Organisation av driften
2 §
Driften av en ledning eller ett ledningsnät ska vara  organiserad så att följande åtgärder utförs i Sverige:
1. övervakning och styrning av ledningen eller ledningsnätet,  och
2. utfärdande av arbetsbegäran och driftorder.
Lag (2022:596)
.
El som ett nätföretag använder i nätverksamheten
3 §
Ett nätföretag ska anskaffa den el som är avsedd att täcka  nätförluster eller som behövs för driften av ledningsnätet på  ett öppet, icke-diskriminerande och marknadsorienterat sätt.
Nätföretaget får inte med hänvisning endast till kraftslag  ställa upp villkor som utesluter elproducenter från att  tillhandahålla el som är avsedd att täcka nätförluster eller  behövs för driften av ledningsnätet.
Lag (2022:596)
.
Stödtjänster
4 §
Ett nätföretag ska anskaffa icke frekvensrelaterade  stödtjänster på ett öppet, icke-diskriminerande och  marknadsorienterat sätt.
Första stycket ska inte tillämpas om
1. lagen (2016:1146) om upphandling inom  försörjningssektorerna gäller för anskaffningen,
2. anskaffningen gäller en nätkomponent som är integrerad i  elnätet och används uteslutande för att säkerställa en säker  och tillförlitlig drift av nätet, dock inte för balansering  eller hantering av överbelastning, eller
3. nätmyndigheten har beviljat dispens i det enskilda fallet.
Lag (2022:596)
.
5 §
Nätmyndigheten får bevilja dispens enligt 4 § andra  stycket 3 endast om det är ekonomiskt ineffektivt att anskaffa  stödtjänsten på ett öppet, icke-diskriminerande eller  marknadsorienterat sätt.
Lag (2022:596)
.
6 §
Ett nätföretag som anskaffar stödtjänster ska i  förhållande till elproducenter behandla aktörer som  tillhandahåller efterfrågeflexibilitet genom aggregering på  ett icke-diskriminerande sätt på grundval av aktörernas  tekniska kapacitet.
Lag (2023:238)
.
7 §
Ett nätföretag får inte ingå avtal om stödtjänster förrän  nätmyndigheten har godkänt de metoder som har använts för att  utforma avtalen.
Första stycket gäller inte avtal enligt 8 kap. 14 §.
Lag (2023:238)
.
8 §
Nätmyndigheten ska godkänna de metoder som avses i 7 §  första stycket, om metoderna kan antas leda till att  stödtjänster
1. utförs så effektivt som möjligt,
2. ger lämpliga incitament för nätanvändarna att balansera  inmatning och uttag, och
3. tillhandahålls på ett objektivt och icke-diskriminerande  sätt.
Nätmyndighetens beslut i fråga om godkännande gäller  omedelbart. Nätmyndigheten ska delge beslutet enligt 49 §  första stycket 1 och andra stycket delgivningslagen 
(2010:1932).
Lag (2022:596)
.
9 §
Ett nätföretag ska offentliggöra de villkor som företaget  tillämpar i avtalen enligt 7 § första stycket och utan  dröjsmål ge den som begär det skriftlig information om  villkoren.
Lag (2022:596)
.
10 §
Regeringen eller den myndighet som regeringen bestämmer  får meddela föreskrifter om
1. hur ett distributionsnätsföretag ska ta fram och utforma  riktlinjer för att anskaffa stödtjänster,
2. skyldighet för ett transmissionsnätsföretag att ta fram  specifikationer för de icke frekvensrelaterade stödtjänster  som företaget anskaffar och standardiserade marknadsprodukter  för sådana tjänster och lämna specifikationerna och  marknadsprodukterna till nätmyndigheten för godkännande,
3. vilka krav som ska vara uppfyllda för att nätmyndigheten  ska godkänna sådana specifikationer och marknadsprodukter som  avses i 2, och
4. vilka tekniska villkor i övrigt som ett nätföretag får  ställa i fråga om stödtjänster.
Lag (2022:596)
.
Samarbete och informationsutbyte
11 §
Regeringen eller den myndighet som regeringen bestämmer  får meddela föreskrifter om skyldighet för
1. nätföretag att samarbeta med varandra i frågor som rör  möjligheten för den som är ansluten till elnätet att delta på  marknader för el,
2. nätföretag och andra företag som är verksamma på  elmarknaden att samarbeta i frågor som rör möjligheten att  delta på marknader för stödtjänster,
3. nätföretag att utbyta information, och
4. nätföretag att sända underrättelser med anledning av att en  elleverantör påbörjar eller övertar leveranserna av el i en  uttagspunkt.
Lag (2023:238)
.
Tillåten verksamhet för ett nätföretag
12 §
Ett nätföretag får inte bedriva någon annan verksamhet än  nätverksamhet.
Företaget får dock
1. förvalta eller driva andra nät än elnät,
2. producera el, om produktionen sker tillfälligt för att  ersätta utebliven el vid elavbrott, och
3. reparera och underhålla ett annat företags nät.
Lag (2022:596)
.
13 §
Regeringen eller den myndighet som regeringen bestämmer  får meddela föreskrifter om vad som är tillåten verksamhet  enligt 12 § första stycket.
Lag (2022:596)
.
14 §
Nätmyndigheten får i det enskilda fallet bevilja dispens  från förbudet i 12 § första stycket, om ett nätföretag behöver  bedriva annan verksamhet än nätverksamhet för att kunna  fullgöra sina skyldigheter enligt denna lag eller andra  föreskrifter som genomför elmarknadsdirektivet eller enligt  EU:s elmarknadsförordning.
Lag (2022:596)
.
Flexibilitet i distributionsnät
15 §
Regeringen eller den myndighet som regeringen bestämmer  får meddela föreskrifter om
1. skyldighet för ett distributionsnätsföretag att
a) ta fram specifikationer för de flexibilitetstjänster som  företaget anskaffar och standardiserade marknadsprodukter för  sådana tjänster,
b) lämna specifikationerna och marknadsprodukterna till  nätmyndigheten för godkännande, och
c) offentliggöra en förteckning över marknadsprodukterna, och
2. vilka krav som specifikationer och marknadsprodukter ska  uppfylla.
Lag (2022:596)
.
Nätutvecklingsplan för distributionsnätsföretag
16 §
Ett distributionsnätsföretag ska vartannat år
1. ta fram en plan för hur nätverksamheten ska utvecklas 
(nätutvecklingsplan),
2. offentliggöra planen, och
3. ge in planen till nätmyndigheten.
Lag (2022:596)
.
17 §
Regeringen eller den myndighet som regeringen bestämmer  får meddela föreskrifter om
1. vad en nätutvecklingsplan ska innehålla och hur den ska tas  fram,
2. offentliggörandet av nätutvecklingsplanen och vilka  uppgifter som ska offentliggöras tillsammans med planen, och
3. undantag från kraven i 16 §.
Lag (2022:596)
.
Investeringsplan för transmissionsnätsföretag
18 §
Regeringen eller den myndighet som regeringen bestämmer  får meddela föreskrifter om skyldighet för ett  transmissionsnätsföretag att ta fram en investeringsplan och  ge in den till nätmyndigheten.
Lag (2022:596)
.
Laddinfrastruktur för elfordon
19 §
Ett distributionsnätsföretag får inte äga, utveckla,  förvalta eller driva en laddningspunkt. Detta gäller inte  laddningspunkter som företaget innehar uteslutande för eget  bruk.
Lag (2022:596)
.
20 §
Regeringen får meddela föreskrifter om att nätmyndigheten  får bevilja dispens i enskilda fall från förbudet i 19 §.
Lag (2022:596)
.
Åtskillnad av distribution
21 §
Ett distributionsnätsföretag som ingår i en koncern vars  samlade elnät har minst 100 000 elanvändare
1. ska ha en organisation och ett beslutsfattande som är  åtskilda från företag som producerar eller handlar med el, och
2. får inte ha en styrelseledamot, verkställande direktör  eller firmatecknare som samtidigt är styrelseledamot,  verkställande direktör eller firmatecknare i ett företag som  producerar eller handlar med el.
Med elanvändare avses i första stycket den som enligt avtal  med distributionsnätsföretaget tar ut el från elnätet i en  eller flera uttagspunkter.
Lag (2022:596)
.
22 §
Ett distributionsnätsföretag som avses i 21 § får inte ge  anställda i ledande ställning i nätföretaget löner eller andra  förmåner som grundar sig på resultatet i de delar av koncernen  som producerar eller handlar med el.
Lag (2022:596)
.
23 §
Ett distributionsnätsföretag som avses i 21 § och dess  moderföretag ska se till att nätföretaget har den faktiska  beslutanderätten när det gäller de tillgångar som nätföretaget  behöver för att trygga drift, underhåll och utbyggnad av nätet  och att den beslutanderätten är självständig i förhållande  till övriga delar av koncernen.
Trots första stycket får distributionsnätsföretagets ägare ha  sådan insyn och utöva sådan styrning som krävs för att  säkerställa en rimlig avkastning på de investeringar som  gjorts i nätföretaget. Ett moderföretag får dock ge  instruktioner för den löpande förvaltningen eller för  särskilda beslut om byggande eller modernisering av  ledningsnät endast om instruktionerna avser beslut som går  utöver de ekonomiska ramar som fastställts av bolagsstämman  eller motsvarande organ i ett dotterföretag.
Lag (2022:596)
.
24 §
Ett distributionsnätsföretag som ingår i samma koncern  som ett företag som producerar eller handlar med el ska ha en  övervakningsplan och se till att planen följs.
Lag (2022:596)
.
25 §
Ett distributionsnätsföretag ska i en övervakningsplan  enligt 24 §
1. ange vilka åtgärder som distributionsnätsföretaget ska  vidta för att förhindra diskriminerande beteende gentemot  andra aktörer på elmarknaden, och
2. särskilt ange de särskilda skyldigheter som företagets  anställda har för att förhindra sådan diskriminering som avses  i 1.
Lag (2022:596)
.
26 §
Ett distributionsnätsföretag som ska ha en  övervakningsplan enligt 24 § ska
1. utse en övervakningsansvarig som
a) självständigt bevakar att planen finns och följs,
b) har de befogenheter och den tillgång till information som  krävs för att utföra uppdraget, och
c) årligen upprättar en rapport över de åtgärder som vidtagits  enligt planen och ger in rapporten till nätmyndigheten, och
2. offentliggöra den rapport som avses i 1 c.
Lag (2022:596)
.
27 §
Om ett distributionsnätsföretag och ett företag som  producerar eller handlar med el ingår i samma koncern, ska  företagen när de vänder sig till enskilda elanvändare eller  allmänheten ange sin identitet på ett sådant sätt att det  tydligt framgår vilken verksamhet som vart och ett av  företagen bedriver.
Lag (2022:596)
.
28 §
Regeringen eller den myndighet som regeringen bestämmer  får meddela föreskrifter om undantag från kraven i 24-27 §§ i  fråga om distributionsnätsföretag vars ledningar i huvudsak  matar in el från anläggningar för produktion av förnybar el.  Undantag får dock inte göras för distributionsnätsföretag som  avses i 21 §.
Lag (2022:596)
.
29 §
Nätmyndigheten ska, på ansökan av ett företag som  bedriver eller avser att bedriva distribution, ge ett bindande  besked i frågan om huruvida företaget omfattas av undantag  från kraven i 24-27 §§.
Beskedet får förenas med villkor. Villkoren ska framgå av  beskedet.
Lag (2022:596)
.
Åtskillnad av transmission
30 §
Ett transmissionsnätsföretag ska vara oberoende av  företag som producerar eller handlar med el eller naturgas.
Lag (2022:596)
.
31 §
Den som ensam eller tillsammans med någon annan utövar  kontroll över ett företag som producerar eller handlar med el  eller naturgas får inte utöva kontroll över ett  transmissionsnätsföretag eller använda någon rättighet  gentemot företaget.
Den som ensam eller tillsammans med någon annan utövar  kontroll över ett transmissionsnätsföretag får inte utöva  kontroll över ett företag som producerar eller handlar med el  eller naturgas eller använda någon rättighet gentemot  företaget.
Lag (2022:596)
.
32 §
Den som ensam eller tillsammans med någon annan får utse  ledamöter till styrelsen eller motsvarande organ hos ett  transmissionsnätsföretag får inte utöva kontroll över ett  företag som producerar eller handlar med el eller använda  någon rättighet gentemot företaget.
Lag (2022:596)
.
33 §
Förbuden i 31 och 32 §§ gäller inte kontroll eller en  rättighet som utövas av staten genom regeringen.
Lag (2022:596)
.
34 §
Det som anges i 31 § om företag som producerar eller  handlar med el gäller inte en elanvändare som själv producerar  eller levererar el eller ensam eller tillsammans med någon  annan kontrollerar ett företag som bedriver sådan verksamhet,  om elanvändaren är nettoförbrukare och värdet av den el som  elanvändaren säljer till någon annan är obetydligt i  förhållande till elanvändarens näringsverksamhet i övrigt.
En elanvändare ska anses vara nettoförbrukare enligt första  stycket om den genomsnittliga elförbrukningen är större än  produktionen per år räknat. Vid beräkningen ska i produktionen  ingå den el som elanvändaren själv producerar och  elanvändarens andel i den el som produceras av ett företag som  elanvändaren kontrollerar ensam eller tillsammans med någon  annan.
Lag (2022:596)
.
35 §
Trots 30-32 §§ får ett transmissionsnätsföretag bedriva  sådan elproduktion som avses i 12 § andra stycket 2 och ingå i  samma koncern som ett företag vars elproduktion uteslutande är  knuten till driften av transmissionsnätsföretagets  ledningsnät.
Lag (2022:596)
.
36 §
En styrelseledamot, verkställande direktör, firmatecknare  eller annan person med liknande ställning i ett  transmissionsnätsföretag får samtidigt ha en motsvarande  ställning i ett företag som producerar eller handlar med el  endast om det sistnämnda företaget är ett sådant  produktionsföretag som avses i 35 §.
Lag (2022:596)
.
37 §
Om ett transmissionsnätsföretag ingår i en koncern där  ett annat företag producerar eller handlar med el, får  åtgärder som vidtas av företag i koncernen för att säkerställa  att kraven i 30-32 och 36 §§ är uppfyllda inte innebära att  personal eller kommersiellt känsliga uppgifter överförs från  transmissionsnätsföretaget till ett företag som producerar  eller handlar med el.
Lag (2022:596)
.
Certifiering av transmissionsnätsföretag
38 §
I lagen (2011:710) om certifiering av  transmissionsnätsföretag för el finns bestämmelser om  certifiering av transmissionsnätsföretag.
Lag (2022:596)
.
Energilagring
39 §
Ett nätföretag får inte äga, utveckla, förvalta eller  driva en energilagringsanläggning.
Lag (2022:596)
.
40 §
Regeringen får meddela föreskrifter om att nätmyndigheten  får bevilja dispens i enskilda fall från förbudet i 39 §.
Lag (2022:596)
.
Förbud mot att försvåra efterfrågeflexibilitet
41 §
Ett nätföretag får inte ställa tekniska krav eller andra  villkor som försvårar efterfrågeflexibilitet. Dock får de  villkor ställas som behövs för en säker, tillförlitlig och  effektiv drift av ledningsnätet.
Lag (2023:238)
.
42 §
Regeringen eller den myndighet som regeringen bestämmer  får meddela föreskrifter om vilka tekniska krav som nätföretag  får ställa i fråga om efterfrågeflexibilitet.
Lag (2023:238)
.
Ersättning vid inmatning av el
43 §
Den som har en elproduktionsanläggning har rätt till  ersättning av det nätföretag till vars ledningsnät  anläggningen är ansluten.
Ersättningen ska motsvara
1. värdet av den minskning av energiförluster som inmatning av  el från anläggningen medför i nätföretagets ledningsnät, och
2. värdet av den reduktion av nätföretagets avgifter för att  ha sitt ledningsnät anslutet till ett annat nätföretags  ledningsnät som blir möjlig genom att anläggningen är ansluten  till ledningsnätet.
Lag (2022:596)
.
44 §
Nätmyndigheten ska ta upp en tvist om vilken rätt till  ersättning för inmatad el som finns enligt 43 §.
En tvist ska inte prövas om ansökan om prövning kommit in till  nätmyndigheten senare än två år efter det att nätföretaget  skickat ett skriftligt ställningstagande till den berörda  parten under partens senaste kända adress.
Lag (2022:596)
.
Underlag och information om leveranssäkerheten i  distributionsnäten
45 §
Ett distributionsnätsföretag ska årligen
1. upprätta en risk- och sårbarhetsanalys avseende  leveranssäkerheten i elnätet,
2. upprätta en åtgärdsplan som visar hur leveranssäkerheten i  det egna elnätet ska förbättras, och
3. till nätmyndigheten ge in en redovisning som baseras på  analysen och planen.
Lag (2022:596)
.
46 §
Ett distributionsnätsföretag ska informera elanvändarna  om
1. leveranssäkerheten i elnätet,
2. rätten till avbrottsersättning enligt 10 kap., och
3. rätten till skadestånd enligt 11 kap.
Lag (2022:596)
.
47 §
Regeringen eller den myndighet som regeringen bestämmer  får meddela föreskrifter om
1. innehållet i samt redovisning och offentliggörande av  analyser och åtgärdsplaner enligt 45 §,
2. information till elanvändarna enligt 46 §,
3. skyldighet att rapportera elavbrott till den myndighet som  regeringen bestämmer, och
4. undantag från kraven i 45 och 46 §§ i fråga om ledningar  som i huvudsak matar in el från anläggningar för produktion av  förnybar el.
Lag (2022:596)
.
48 §
Nätmyndigheten ska ge ett bindande besked om huruvida en  ledning omfattas av undantag enligt 47 § 4, om innehavaren av  ledningen eller den som avser att bygga den begär det.
Ett bindande besked får förenas med villkor. Villkoren ska  framgå av beskedet.
Lag (2022:596)
.
Redovisning av nätverksamhet
49 §
Nätverksamhet ska ekonomiskt redovisas skilt från annan  verksamhet. Transmission och distribution ska redovisas var  för sig.
Lag (2022:596)
.
50 §
Redovisning av nätverksamhet som grundas på nätkoncession  för område ska avse varje område för sig.
Lag (2022:596)
.
51 §
Trots 50 § ska nätmyndigheten besluta att ett  distributionsnätsföretags samtliga områden utan en lägsta  tillåtna spänning ska redovisas samlat, om inte områdena  sammantagna utgör en olämplig enhet för nätverksamhet.
Nätmyndigheten ska, om det behövs, fatta beslut i frågan om  samlad redovisning när det finns ett beslut som har fått laga  kraft och som innebär att
1. en nätkoncession har beviljats,
2. gränserna för en nätkoncession för område har ändrats,
3. ett tillstånd till överlåtelse av en nätkoncession har  beviljats, eller
4. en nätkoncession har återkallats.
Nätmyndigheten får besluta om samlad redovisning även i andra  fall, om det är motiverat med hänsyn till ändrade  förhållanden.
Lag (2022:596)
.
52 §
I ett beslut om samlad redovisning eller om ändring av  ett sådant beslut ska nätmyndigheten ange när den samlade  redovisningen ska påbörjas eller upphöra.
Lag (2022:596)
.
53 §
En nätkoncession för linje ska redovisas skilt från en  nätkoncession för område utan en lägsta tillåtna spänning.
Om en nätkoncession för linje avser en ledning som  organisatoriskt, tekniskt och funktionellt ingår i ett  lokalnät och ledningen helt eller delvis är belägen inom  koncessionsområdet, ska linjen dock redovisas inom ramen för  områdeskoncessionen.
Lag (2022:596)
.
54 §
En ledning som ingår i ett lokalnät ska redovisas som  regionnät, om ledningen och regionnätet sammantagna utgör en  organisatoriskt och tekniskt sammanhållen enhet.
Lag (2022:596)
.
55 §
En nätkoncession för område med en lägsta tillåtna  spänning ska redovisas tillsammans med nätföretagets  nätkoncessioner för linje.
Lag (2022:596)
.
56 §
En ledning som byggs och används av ett nätföretag med  stöd av ett medgivande enligt 2 kap. 11 §, ska utifrån sin  funktion redovisas som lokalnät eller regionnät hos det  nätföretag som har fått medgivandet.
Nätföretaget ska inom sex månader från medgivandet meddela  nätmyndigheten hur ledningen ska redovisas.
Lag (2022:596)
.
57 §
I 4 kap. 29 och 30 §§ finns bestämmelser om avgifter för  överföring av el för sådana nätkoncessioner som redovisas  samlat.
Lag (2022:596)
.
58 §
Regeringen eller den myndighet som regeringen bestämmer  får meddela
1. ytterligare föreskrifter om redovisning av nätverksamhet,  och
2. föreskrifter om skyldighet att ge in redovisningshandlingar  till nätmyndigheten.
Lag (2022:596)
.
Revision av nätverksamhet
59 §
Den som är revisor hos ett nätföretag ska
1. göra en särskild granskning av redovisningen av  nätverksamheten, och
2. årligen i ett särskilt intyg avge ett utlåtande i frågan om  huruvida redovisningen av nätverksamheten skett enligt  gällande bestämmelser.
Lag (2022:596)
.
60 §
Nätföretaget ska ge in det intyg som avses i 59 § 2 till  nätmyndigheten.
Lag (2022:596)
.
61 §
Regeringen får meddela ytterligare föreskrifter om  revision av nätverksamhet.
Lag (2022:596)
.
4 kap. Anslutning till elnätet och överföring av el
Skyldighet att ansluta en anläggning till elnätet
1 §
Den som har en nätkoncession ska på objektiva, icke-
diskriminerande och i övrigt skäliga villkor ansluta en  elektrisk anläggning till ledningen eller ledningsnätet, om  innehavaren av den elektriska anläggningen begär att den ska  anslutas.
I fråga om lokalnät gäller anslutningsskyldigheten endast  anläggningar inom koncessionsområdet.
Lag (2022:596)
.
2 §
Avsteg från skyldigheten enligt 1 § får göras, om det
1. saknas ledig kapacitet och inte finns förutsättningar att  åtgärda kapacitetsbristen på ett sätt som är  samhällsekonomiskt motiverat utan att förstärka ledningen  eller ledningsnätet, eller
2. finns andra särskilda skäl.
Trots första stycket får ett distributionsnätsföretag, i fråga  om en anläggning för produktion av förnybar el vars inmatning  kan ske med en effekt om högst 43,5 kilowatt, göra avsteg från  anslutningsskyldigheten endast om
1. företaget underrättar den som begär anslutning om detta,  och
2. underrättelsen lämnas inom en månad från det att företaget  har tagit emot begäran.
Lag (2022:596)
.
3 §
Om någon vill ansluta en elektrisk anläggning till ett  region- eller transmissionsnät i stället för till lokalnätet,  får innehavaren av region- eller transmissionsnätet ansluta  anläggningen endast om
1. innehavaren av lokalnätet har medgett det, eller
2. nätmyndigheten har beviljat tillstånd till anslutningen  efter ansökan av innehavaren av region- eller  transmissionsnätet.
Lag (2022:596)
.
4 §
Nätmyndigheten får bevilja ett sådant tillstånd som avses  i 3 § 2 endast om det finns särskilda skäl.
Lag (2022:596)
.
Anslutning inom skälig tid
5 §
Ett nätföretag som ska ansluta en anläggning enligt 1 §  ska genomföra anslutningen inom skälig tid från det att  företaget har tagit emot en begäran om anslutning. Tiden får  vara längre än två år endast om det är nödvändigt med hänsyn  till anslutningens omfattning och tekniska utformning eller  det finns andra särskilda skäl.
Lag (2022:596)
.
Standardiserade rutiner för anslutning
6 §
Ett nätföretag ska ha standardiserade rutiner för  anslutning av elproduktionsanläggningar och  energilagringsanläggningar. Sådana rutiner ska, så långt det  är möjligt och ändamålsenligt, säkerställa en snabb och enkel  anslutning.
Lag (2022:596)
.
Uppgifter om villkor för anslutning
7 §
Ett nätföretag ska utan dröjsmål ge den som begär det  skriftlig information om de allmänna villkor som företaget  tillämpar för anslutning.
I samband med en begäran om en ny anslutning ska uppgifter om  avgift och övriga villkor för anslutningen lämnas inom skälig  tid.
Lag (2022:596)
.
Tidsplaner för anslutning
8 §
Ett nätföretag som har tagit emot en begäran om anslutning  av en elproduktionsanläggning ska ta fram en tidsplan för sin  handläggning av ärendet och lämna planen till den som vill  ansluta anläggningen.
När uppgifter enligt 7 § andra stycket lämnas i fråga om  anslutning av en elproduktionsanläggning, ska nätföretaget  även ange en tidsplan för anslutningen.
Lag (2022:596)
.
Information om åtgärder som krävs för att förstärka elnätet
9 §
Ett nätföretag som har vägrat ansluta en anläggning till  en ledning eller ett ledningsnät med hänvisning till att  ledningen eller nätet saknar kapacitet, ska mot skälig  ersättning ge den som begär det information om vilka åtgärder  som krävs för att anslutningen ska kunna genomföras.
Om anläggningen är en laddningspunkt, ska nätföretaget utan  särskild begäran lämna informationen tillsammans med  meddelandet om att anslutning vägras. Nätföretaget ska lämna  informationen utan ersättning.
Lag (2022:596)
.
Anslutningsavgifter
10 §
Avgiften för anslutning till en ledning eller ett  ledningsnät ska utformas så att nätkoncessionshavarens skäliga  kostnader för anslutningen täcks. Särskild hänsyn ska tas till  anslutningspunktens geografiska läge och den avtalade effekten  i anslutningspunkten.
Om staten enligt ett avtal med ett nätföretag har finansierat  åtgärder som är nödvändiga för att öka elnätets kapacitet för  att underlätta anslutningen av anläggningar för produktion av  förnybar el, ska avgiften för anslutning utformas så att den  som vill ansluta en anläggning ersätter nätföretagets  kostnader för sådana åtgärder i den del som svarar mot  anläggningens andel av den totala kapacitetsökningen. Detta  gäller även om nätkoncessionen överlåts.
Lag (2022:596)
.
11 §
En elanvändare som har ett abonnemang för en säkring om  högst 63 ampere ska inte betala någon avgift för att ansluta  en produktionsanläggning som
1. producerar el vars inmatning kan ske med en effekt om högst 
43,5 kilowatt, och
2. ansluts
a) där en anläggning för användning av el redan är ansluten,  och
b) med en effekt som inte överstiger uttagsabonnemangets  effekt.
Lag (2022:596)
.
Principer för kostnadsfördelning
12 §
Ett nätföretag ska offentliggöra principer för hur  kostnaderna för teknisk anpassning ska fördelas vid anslutning  till elnätet.
Lag (2022:596)
.
Tvister om anslutning till elnätet
13 §
Nätmyndigheten ska ta upp en tvist om vilka skyldigheter  en nätkoncessionshavare har enligt 1 § eller ett nätföretag  har enligt 5 eller 9 §.
En tvist ska inte prövas, om ansökan om prövning kommit in  till nätmyndigheten senare än två år efter det att  nätkoncessionshavaren eller nätföretaget skickat ett  skriftligt ställningstagande till den berörda parten under  partens senaste kända adress.
Lag (2022:596)
.
14 §
Nätmyndigheten ska fatta sitt slutliga beslut i ett  ärende enligt 13 § inom två månader från det att ansökan om  prövning kommit in till myndigheten. Om myndigheten behöver  ytterligare tid för att avgöra ärendet, får myndigheten  förlänga tiden med två månader eller, om sökanden medger det,  med den ytterligare tid som kan behövas för att ärendet ska  kunna avgöras.
Nätmyndighetens beslut gäller omedelbart.
Lag (2022:596)
.
Återinkoppling och höjning av avtalad effekt
15 §
Det som anges i detta kapitel om anslutning av en  elektrisk anläggning till en ledning eller ett ledningsnät  gäller också återinkoppling av en befintlig anläggning och  höjning av avtalad effekt i en anslutningspunkt.
Lag (2022:596)
.
Skyldighet att överföra el
16 §
En nätkoncessionshavare är skyldig att överföra el för  någon annans räkning på objektiva, icke-diskriminerande och i  övrigt skäliga villkor.
Lag (2022:596)
.
Rätt att använda elnätet inom Sverige
17 §
Ett nätföretag ska utforma sina villkor för överföring av  el så att en betald anslutningsavgift ger rätt att använda  elnätet inom Sverige, med undantag för utlandsförbindelser med  en spänning som understiger 220 kilovolt.
Lag (2022:596)
.
God kvalitet på överföringen av el
18 §
Ett nätföretags överföring av el för någon annans räkning  ska ha god kvalitet.
Nätföretaget ska avhjälpa brister i överföringen i den  utsträckning kostnaderna för att avhjälpa bristerna är rimliga  i förhållande till de olägenheter för elanvändarna som är  förknippade med bristerna.
Lag (2022:596)
.
19 §
Regeringen eller den myndighet som regeringen bestämmer  får meddela föreskrifter om innebörden av att överföringen av  el har god kvalitet.
Lag (2022:596)
.
Funktionskrav vid överföring av el
20 §
Ett nätföretag ska se till att avbrott i överföringen av  el till en elanvändare aldrig överstiger tjugofyra timmar  eller den kortare tid som följer av 18 § eller av föreskrifter  som meddelats med stöd av 19 §.
Detta gäller inte om nätföretaget visar att avbrottet beror på  ett hinder utanför företagets kontroll som företaget inte  skäligen kunde förväntas ha räknat med och vars följder det  inte heller skäligen kunde ha undvikit eller övervunnit.
Lag (2022:596)
.
21 §
Regeringen eller den myndighet som regeringen bestämmer  får meddela föreskrifter om undantag från kravet i 20 §.
Lag (2022:596)
.
22 §
Nätmyndigheten får i det enskilda fallet bevilja dispens  från kravet i 20 § i en del av ett koncessionsområde om
1. kravet är oskäligt betungande med hänsyn till nätföretagets  ekonomiska situation, eller
2. det finns synnerliga skäl.
Dispens får ges i sammanlagt högst tre år.
Lag (2022:596)
.
Uppgifter om villkor för överföring
23 §
Ett nätföretag ska
1. utan dröjsmål ge den som begär det skriftlig information om  avgifter och övriga villkor för överföring av el, och
2. offentliggöra sådana uppgifter.
Lag (2022:596)
.
24 §
Regeringen eller den myndighet som regeringen bestämmer  får meddela föreskrifter om skyldighet för nätföretag att  lämna uppgifter till nätmyndigheten om avgifter och övriga  villkor för överföring av el.
Lag (2022:596)
.
25 §
Ett nätföretag ska informera elanvändarna om
1. hur avgifterna för överföring av el är utformade, och
2. vilka möjligheter elanvändarna har att påverka sina  kostnader för överföring av el genom att välja andra  avtalsvillkor eller ändra förbrukningsmönster.
Lag (2022:596)
.
Allmänt om avgifter för överföring av el
26 §
Ett nätföretag ska utforma sina avgifter för överföring  av el på ett sätt som är förenligt med ett effektivt  utnyttjande av elnätet och en effektiv elproduktion och  elanvändning.
Lag (2022:596)
.
27 §
Regeringen eller den myndighet som regeringen bestämmer  får meddela föreskrifter om hur avgifterna för överföring av  el ska utformas för att främja ett effektivt utnyttjande av  elnätet eller en effektiv elproduktion och elanvändning.
Lag (2022:596)
.
Avgift för lokal distribution
28 §
En avgift för överföring av el på ett lokalnät får inte  utformas med hänsyn till var en anslutning finns inom ett  koncessionsområde.
Om ett eller flera koncessionsområden slås samman helt eller  delvis, ska avgifterna för det nya området vara enhetliga  senast tre år efter sammanslagningen.
Lag (2022:596)
.
29 §
I områden som redovisas samlat enligt 3 kap. 51 § ska  enhetliga avgifter för överföring av el på ett lokalnät  tillämpas från den dag som nätmyndigheten beslutar. Den dagen  får inte infalla senare än fem år från beslutet om samlad  redovisning eller beslutet om ändring av ett sådant beslut.
Lag (2022:596)
.
30 §
När detta kapitel tillämpas ska en ledning som omfattas  av en nätkoncession för linje anses omfattas av  nätkoncessionen för område, om samlad redovisning sker enligt 
3 kap. 53 § andra stycket.
Lag (2022:596)
.
31 §
Trots 28 och 29 §§ får inom ett koncessionsområde eller  inom flera koncessionsområden som redovisas samlat särskilda  avgifter för överföring av el gälla för en begränsad krets av  elanvändare, om
1. det behövs för att utveckla sådana avgifter för överföring  av el som främjar ett effektivt utnyttjande av elnätet, och
2. nätföretaget har informerat nätmyndigheten.
Sådana avgifter får inte tillämpas under en längre tid än tre  år utan tillstånd av nätmyndigheten.
Lag (2022:596)
.
32 §
Nätmyndigheten ska bevilja tillstånd enligt 31 § andra  stycket, om avgifterna
1. uppfyller kraven i 16 och 26 §§, och
2. behöver tillämpas under en längre tid än tre år med hänsyn  till det ändamål som anges i 31 § första stycket 1.
Tillstånd ska beviljas för viss tid.
Lag (2022:596)
.
Avgift för regional distribution
33 §
På ett regionnät får en avgift för överföring av el för  varje spänningsnivå inte utformas med hänsyn till var en  uttagspunkt finns i förhållande till nätets anslutning till  ett annat nätföretags region- eller transmissionsnät.
Lag (2022:596)
.
34 §
Om en avgift för överföring av el på ett regionnät avser  en elektrisk anläggning som tar ut el direkt från en  transformator på ett regionnät, ska avgiften utformas med  utgångspunkt i avgiften för spänningsnivån omedelbart före  transformatorn med ett skäligt tillägg för  nedtransformeringen.
Lag (2022:596)
.
35 §
Avgiften för överföring av el på ett regionnät inom varje  normalt spänningsintervall ska utformas utifrån de samlade  kostnader som nätföretaget har för regionnät i Sverige i den  utsträckning som kostnaderna kan hänföras till  spänningsintervallet.
Den del av de beräknade kostnaderna som avser betalning för  överföring på transmissionsnät och på andra regionnät ska dock  läggas till grund för avgiften endast i den utsträckning som  kostnaderna avser nätföretagets kostnader för regionnät inom  den nätregion där den ledning finns som avgiften tas ut på.
Lag (2022:596)
.
Avgift för transmission
36 §
På ett transmissionsnät får avgiften för överföring av el  utformas med hänsyn till var på nätet en anslutningspunkt  finns.
Lag (2022:596)
.
Avgifter från småskalig elproduktion
37 §
Trots 26-36 §§ ska avgiften för inmatning av el från en  produktionsanläggning som kan leverera en effekt om högst 
1 500 kilowatt motsvara endast den årliga kostnaden för sådan  mätning, registrering, beräkning och
rapportering som nätföretaget är skyldigt att utföra enligt 
6 kap. eller föreskrifter som har meddelats i anslutning till  det kapitlet.
Om flera sådana anläggningar finns i närheten av varandra och  gemensamt matar in el på ledningsnätet, ska anläggningarna  betraktas som separata anläggningar när första stycket  tillämpas.
Lag (2022:596)
.
38 §
Trots 26-37 §§ ska en elanvändare som har ett abonnemang  för en säkring om högst 63 ampere och producerar el som kan  matas in med en effekt om högst 43,5 kilowatt inte betala  någon avgift för inmatningen.
Lag (2022:596)
.
Tvister om avgifter vid småskalig elproduktion
39 §
Nätmyndigheten ska ta upp en tvist om avgiftens storlek  enligt 37 § eller avgiftsbefrielse enligt 38 §.
En tvist ska inte prövas, om ansökan om prövning kommit in  till nätmyndigheten senare än två år efter det att  nätföretaget skickat ett skriftligt ställningstagande till den  berörda parten under partens senaste kända adress.
Lag (2022:596)
.
Hantering av klagomål
40 §
Ett nätföretag ska ha fastställda rutiner för hanteringen  av klagomål från kunder som är konsumenter.
Lag (2023:238)
.
Information om avtalsvillkor och andra uppgifter
41 §
Ett avtal mellan en konsument och ett nätföretag ska  innehålla uppgifter om
1. nätföretagets namn, adress, telefonnummer och webbplats,
2. när avtalet träffas och dess giltighetstid,
3. nätföretagets åtagande gentemot konsumenten,
4. villkoren för fakturering och betalning,
5. villkoren för uppsägning av avtalet,
6. villkoren för ersättning om nätföretaget inte uppfyller  sitt åtagande enligt avtalet,
7. var konsumenten kan hitta information om nätföretagets  priser och övriga villkor, och
8. hur konsumentrelaterad information tillhandahålls.
Lag (2023:238)
.
42 §
Regeringen eller den myndighet som regeringen bestämmer  får meddela föreskrifter om vilken konsumentrelaterad  information ett nätföretag ska tillhandahålla och hur  informationen ska tillhandahållas.
Lag (2023:238)
.
Fakturering och information som nätföretag ska lämna till  elanvändare
43 §
Regeringen eller den myndighet som regeringen bestämmer  får meddela föreskrifter om nätföretags fakturering av  elanvändare och om skyldighet för nätföretag att lämna viss  information till elanvändaren i samband med fakturering.
Lag (2023:238)
.
44 §
Ett nätföretag får inte ta ut någon avgift för att  tillhandahålla elanvändaren fakturor och information enligt 
43 §.
Lag (2023:238)
.
45 §
Om ett nätföretag tillämpar ett system med  förskottsbetalning, ska villkoren vara skäliga.
Lag (2023:238)
.
Förhandsprövning av villkor
46 §
Ett nätföretag får inte ingå avtal i frågor om anslutning  till elnätet eller överföring av el förrän de metoder som ska  användas för att utforma avtalsvillkoren har prövats av  nätmyndigheten. Prövningen ska dock inte omfatta metoder för  att utforma avgifter för anslutning eller överföring.
Lag (2023:238)
.
47 §
Nätmyndigheten ska godkänna de metoder som ska prövas  enligt 46 §, om de kan antas leda till att villkoren i avtalen  blir objektiva och icke-diskriminerande.
Om nätmyndigheten inte godkänner en metod, ska myndigheten  ange i beslutet hur villkoren i stället ska utformas.
Beslut enligt denna paragraf gäller omedelbart. Nätmyndigheten  ska delge sådana beslut enligt 49 § första stycket 1 och andra  stycket delgivningslagen (2010:1932).
Lag (2023:238)
.
5 kap. Intäktsram för nätverksamhet
Intäktsramens storlek
1 §
En nätverksamhet ska för en tillsynsperiod ha en  bestämd intäktsram som inte ska vara större än vad som behövs  för att
1. täcka kostnader för driften av en nätverksamhet som har  likartade objektiva förutsättningar och bedrivs på ett  ändamålsenligt och effektivt sätt,
2. täcka avskrivningar, och
3. ge en sådan avkastning på kapitalbasen som behövs för att  i konkurrens med alternativa placeringar med motsvarande risk  få tillgång till kapital för investeringar.
Med kapitalbas avses det kapital som krävs för att bedriva  verksamheten.
Lag (2018:1448)
.
Tillsynsperioden
2 §
Tillsynsperioden ska vara fyra kalenderår, om det inte  finns särskilda skäl för en annan tidsperiod.
Lag (2018:1448)
.
Intäktsramens bestämmande
3 §
Nätmyndigheten ska besluta om intäktsram senast två  månader innan tillsynsperioden börjar.
Det ska framgå av beslutet vilka uppgifter och metoder som  använts för att bestämma intäktsramen.
Lag (2018:1448)
.
4 §
En nätkoncessionshavare ska lämna de uppgifter till  nätmyndigheten som myndigheten behöver för att bestämma  intäktsramen.
Lag (2018:1448)
.
5 §
Om en nätkoncessionshavare inte lämnar uppgifter  enligt 4 §, ska nätmyndigheten bestämma en intäktsram som är  skälig med hänsyn till uppgifterna i ärendet.
Lag (2018:1448)
.
Kostnader för en ändamålsenlig och effektiv drift
6 §
Regeringen eller den myndighet som regeringen  bestämmer får meddela föreskrifter om
1. vad som ska anses vara kostnader för driften av en  nätverksamhet som har likartade objektiva förutsättningar och  bedrivs på ett ändamålsenligt och effektivt sätt när  intäktsramen bestäms, och
2. hur sådana kostnader ska beräknas.
Lag (2018:1448)
.
Kapitalkostnader
7 §
Kapitalbasen ska beräknas med utgångspunkt i de  tillgångar som nätkoncessionshavaren använder för att bedriva  nätverksamheten och med hänsyn till investeringar och  avskrivningar under tillsynsperioden.
En tillgång som inte behövs för att bedriva verksamheten ska  anses ingå i kapitalbasen, om det skulle vara oskäligt mot  nätkoncessionshavaren att bortse från tillgången.
Lag (2018:1448)
.
8 §
Regeringen eller den myndighet som regeringen  bestämmer får meddela
1. ytterligare föreskrifter om hur kapitalbasen ska beräknas,
2. föreskrifter om beräkningen av avskrivningar och en sådan  avkastning på kapitalbasen som behövs för att i konkurrens  med alternativa placeringar med motsvarande risk få tillgång  till kapital för investeringar.
Lag (2018:1448)
.
Kvaliteten i nätverksamheten
9 §
När intäktsramen bestäms ska hänsyn tas till  kvaliteten i nätverksamheten. En sådan bedömning får medföra  en ökning eller minskning av avkastningen på kapitalbasen.
Lag (2018:1448)
.
10 §
Regeringen eller den myndighet som regeringen  bestämmer får meddela föreskrifter om vad som avses med  kvaliteten i nätverksamheten.
Lag (2018:1448)
.
Effektivt utnyttjande av elnätet
11 §
När intäktsramen bestäms ska hänsyn tas till i vilken  utsträckning nätverksamheten bedrivs på ett sätt som är  förenligt med eller bidrar till ett effektivt utnyttjande av  elnätet. En sådan bedömning får medföra en ökning eller  minskning av avkastningen på kapitalbasen.
Lag (2018:1448)
.
12 §
Regeringen eller den myndighet som regeringen  bestämmer får meddela föreskrifter om vad som avses med ett  effektivt utnyttjande av elnätet.
Lag (2018:1448)
.
Användning av flexibilitetstjänster
12 a §
När intäktsramen bestäms ska hänsyn tas till i vilken  utsträckning flexibilitetstjänster används och förbättrar  effektiviteten i nätverksamheten. Bedömningen får medföra en  ökning eller minskning av intäktsramen.
Lag (2022:596)
.
12 b §
Regeringen eller den myndighet som regeringen bestämmer  får meddela föreskrifter om vilka krav som ska vara uppfyllda  för att flexibilitetstjänster ska anses förbättra  effektiviteten i nätverksamheten.
Lag (2022:596)
.
Intäktsram för lokalnät
13 §
En intäktsram för intäkter från ett lokalnät ska  bestämmas för varje koncessionsområde för sig.
Om nätmyndigheten enligt 3 kap. 51 § har beslutat att flera  nätkoncessioner för område ska redovisas samlat, ska dock de  områdena anses vara ett koncessionsområde när intäktsramen  bestäms.
Lag (2022:596)
.
14 §
Om en nätkoncession för linje innefattas i redovisningen  av en nätkoncession för område enligt 3 kap. 53 § andra  stycket, ska koncessionerna anses vara en nätkoncession för  område när intäktsramen bestäms.
Lag (2022:596)
.
Intäktsram för regionnät
15 §
En intäktsram ska bestämmas för intäkter från en  nätkoncessionshavares regionnät i Sverige.
Lag (2022:596)
.
Intäktsram för transmissionsnät
16 §
En intäktsram ska bestämmas för intäkter från ett  transmissionsnät.
Lag (2018:1448)
.
17 §
Om ett transmissionsnätsföretag är systemansvarig  myndighet, ska den del av verksamheten som inte kan hänföras  till en viss kund eller kundkategori anses ingå i företagets  nätverksamhet när intäktsramen bestäms.
Lag (2018:1448)
.
18 §
Om ett transmissionsnätsföretag deltar i ett  europeiskt samarbete som syftar till att utveckla och  vidmakthålla en fungerande europeisk marknad för el, ska även  den verksamheten anses ingå i företagets nätverksamhet när  intäktsramen bestäms.
Lag (2018:1448)
.
19 §
Om ett transmissionsnätsföretag är en statlig myndighet  och har finansierat en förstärkning av elnätet enligt ett  sådant avtal som avses i 4 kap. 10 § andra stycket, ska, när  intäktsramen bestäms, företagets kostnader med anledning av  avtalet anses ha uppstått i företagets nätverksamhet.
Lag (2022:596)
.
Omprövning av intäktsramen under tillsynsperioden
20 §
Nätmyndigheten får under tillsynsperioden ändra  intäktsramen, om nätkoncessionshavaren har ansökt om det  och
1. det finns omständigheter som bedöms medföra en  väsentlig ökning av ramen vid en omprövning efter  tillsynsperioden, eller
2. det annars finns särskilda skäl.
En ansökan om omprövning under tillsynsperioden ska  handläggas skyndsamt.
Lag (2018:1448)
.
21 §
Nätmyndigheten ska ompröva ett beslut om intäktsram  under tillsynsperioden och ändra ramen, om
1. nätkoncessionshavaren har lämnat oriktiga eller  bristfälliga uppgifter och detta har inverkat på ramens  storlek,
2. ramen av någon annan anledning har bestämts på ett  uppenbart felaktigt eller ofullständigt underlag och detta  har inverkat på ramens storlek, eller
3. det annars finns särskilda skäl.
Vid en omprövning enligt första stycket 1 får intäktsramen  ökas endast om det finns särskilda skäl.
Lag (2018:1448)
.
Omprövning av intäktsramen efter tillsynsperioden
22 §
Nätmyndigheten ska ompröva intäktsramen efter  tillsynsperiodens slut, om det finns skäl att anta att ramen  ska vara större eller mindre med hänsyn till förhållanden som  blivit kända efter det att den bestämdes.
Vid en omprövning ska nätmyndigheten senast tio månader efter  tillsynsperiodens slut
1. fatta ett slutligt beslut i frågan om ändring av  intäktsramen, om det inte finns särskilda hinder, eller
2. informera nätkoncessionshavaren om att det slutliga  beslutet i ändringsfrågan kommer att fattas vid en senare  tidpunkt.
Om myndigheten fattar sitt slutliga beslut i ändringsfrågan  senare än tio månader efter tillsynsperiodens slut utan att  ha informerat enligt andra stycket 2, får beslutet inte  innebära någon nackdel för nätkoncessionshavaren.
Lag (2018:1448)
.
23 §
Vid en omprövning enligt 22 § ska nätmyndigheten
1. utgå från de uppgifter och metoder som använts för att  bestämma intäktsramen och som framgår av det beslut om  intäktsram som gäller för nätkoncessionshavaren,
2. kontrollera om de antaganden som legat till grund för att  bestämma ramen överensstämmer med det faktiska utfallet för  tillsynsperioden, och
3. ändra ramen i den utsträckning det är motiverat av att det  faktiska utfallet för tillsynsperioden avviker från de  antaganden som legat till grund för att bestämma ramen.
Lag (2018:1448)
.
24 §
Utöver det som anges i 23 § 3 ska intäktsramen  ändras, om
1. nätkoncessionshavaren har lämnat oriktiga eller  bristfälliga uppgifter och detta har inverkat på ramens  storlek, eller
2. ramen av någon annan anledning har bestämts på ett  uppenbart felaktigt eller ofullständigt underlag och detta  har inverkat på ramens storlek.
I fall som avses i första stycket 1 får intäktsramen ökas  endast om det finns särskilda skäl.
Lag (2018:1448)
.
Omprövning till följd av att en intäktsram har ändrats för en  annan nätkoncessionshavare
25 §
När en allmän förvaltningsdomstol har ändrat en  intäktsram för en nätkoncessionshavare ska nätmyndigheten  ompröva det beslut om intäktsram som gäller för en annan  nätkoncessionshavare om denne
1. ansöker om omprövning inom tre månader efter det att  domstolens avgörande fått laga kraft, och
2. anför att de förhållanden som domstolen lagt till grund  för ändring i det tidigare avgörandet finns även i fråga om  sökandens intäktsram.
Lag (2018:1448)
.
Omprövning till följd av att intäktsramen har ändrats i fråga  om en tidigare tillsynsperiod
26 §
Om nätmyndigheten eller en allmän förvaltningsdomstol  har ändrat intäktsramen i fråga om en tillsynsperiod som har  gått till ända och det avgörandet har fått laga kraft, ska  nätmyndigheten ompröva ett beslut om intäktsram för en senare  tillsynsperiod och göra de ändringar som den ändrade ramen  motiverar.
Lag (2018:1448)
.
Avvikelser från intäktsramen
27 §
Om de samlade intäkterna från nätverksamheten under  tillsynsperioden har varit större än intäktsramen, ska  nätmyndigheten besluta att ramen för en efterföljande  tillsynsperiod ska minskas med ett belopp som motsvarar  överskottet.
Lag (2018:1448)
.
28 §
Om de samlade intäkterna från nätverksamheten under  tillsynsperioden har överstigit intäktsramen med mer än fem  procent, ska nätmyndigheten besluta att ramen för den närmast  följande tillsynsperioden ska minskas med ett  överdebiteringstillägg.
Beräkningen av överdebiteringstillägget ska grundas på den  del av de samlade intäkterna från nätverksamheten som  överstiger intäktsramen.
Överdebiteringstillägget ska beräknas efter en räntesats som  motsvarar den genomsnittliga referensränta enligt 9 §  räntelagen (1975:635) som under tillsynsperioden fastställts  av Riksbanken med ett tillägg av femton procentenheter.
Lag (2018:1448)
.
29 §
Om de samlade intäkterna från nätverksamheten under  en tillsynsperiod har varit mindre än intäktsramen, ska  nätmyndigheten besluta att nätkoncessionshavaren under den  närmast följande tillsynsperioden från nätverksamheten får  uppbära ett belopp som motsvarar underskottet.
Det belopp som nätmyndigheten beslutar ska inte anses vara  intäkter från nätverksamheten vid avstämning mot intäktsramen  för den närmast följande tillsynsperioden. Detta gäller dock  endast i den utsträckning intäkterna från nätverksamheten  annars skulle överstiga intäktsramen.
Lag (2018:1448)
.
29 a §
När det gäller en nätverksamhet som i fråga om  tillsynsperioden 2020-2023 har ett särskilt  investeringsutrymme enligt lagen (2021:311) om särskilt  investeringsutrymme för elnätsverksamhet, ska 29 § första  stycket inte tillämpas i fråga om ett underskott i förhållande  till intäktsramen för den tillsynsperioden och 29 § andra  stycket inte tillämpas vid avstämning mot intäktsramen.
Lag (2021:312)
.
Beräkning av intäkter
30 §
Om ett transmissionsnätsföretag är en statlig myndighet  och har finansierat en förstärkning av elnätet enligt ett  sådant avtal som avses i 4 kap. 10 § andra stycket, ska  intäkter med anledning av avtalet anses vara intäkter från  överföring av el vid avstämning mot intäktsramen.
Lag (2022:596)
.
31 §
Regeringen eller den myndighet som regeringen  bestämmer får meddela ytterligare föreskrifter om hur  nätkoncessionshavarnas intäkter under en tillsynsperiod ska  beräknas vid avstämning mot intäktsramen.
Lag (2018:1448)
.
Besluts giltighet
32 §
Ett beslut av nätmyndigheten enligt 3, 20, 21, 22, 
25, 26, 27 eller 28 § gäller omedelbart.
Lag (2018:1448)
.
Intäktsram vid överlåtelse av nätkoncession
33 §
Om en nätkoncessionshavare överlåter en  nätkoncession, ska vid tillämpningen av detta kapitel den  intäktsram som gäller för koncessionen fortsätta att gälla  efter överlåtelsen och den nya nätkoncessionshavaren träda in  i överlåtarens ställe.
Om intäktsramen är en gemensam ram för den överlåtna  koncessionen och en annan nätkoncession, ska överlåtaren och  den nya nätkoncessionshavaren fördela ramen proportionerligt  i förhållande till hur stor del av kapitalbasen som  överlåtits och på samma sätt fördela intäkter som överstiger  eller understiger intäktsramen och överdebiteringstillägg.  Fördelningen får dock göras på ett annat sätt, om det finns  särskilda skäl.
Lag (2018:1448)
.
34 §
En fördelning enligt 33 § andra stycket ska godkännas  före överlåtelsen. Fråga om godkännande prövas av  nätmyndigheten. Regeringen ska dock pröva frågan, om ärendet  avser en utlandsförbindelse.
Ett förslag till fördelning ska lämnas in till nätmyndigheten  tillsammans med de uppgifter som krävs för att pröva  förslaget.
Lag (2018:1448)
.
35 §
Ett ärende om godkännande av en fördelning enligt 
34 § ska handläggas skyndsamt.
Lag (2018:1448)
.
Ändring av koncessionsgränser
36 §
Om nätmyndigheten ändrar gränserna för en nätkoncession  för område enligt 2 kap. 38 §, ska myndigheten besluta om den  fördelning av berörda intäktsramar som är proportionerlig i  förhållande till hur stor del av kapitalbasen som är hänförlig  till gränsändringen och på samma sätt fördela intäkter som  överstiger eller understiger intäktsramen och  överdebiteringstillägg. Fördelningen får dock göras på ett  annat sätt, om det finns särskilda skäl.
Lag (2021:741)
.
Skyldighet att lämna uppgifter
37 §
En nätkoncessionshavare ska till nätmyndigheten lämna  de uppgifter som behövs för en prövning enligt 21, 22, 26 och 
36 §§.
Lag (2018:1448)
.
Förseningsavgift
38 §
En nätkoncessionshavare ska betala en  förseningsavgift på 100 000 kronor till staten, om  koncessionshavaren inte inom den tid som anges i föreskrifter  som har meddelats i anslutning till 4 § lämnar de uppgifter  som behövs för att bestämma intäktsramen.
Om uppgifterna inte har kommit in inom två månader från det  att nätmyndigheten skickade ett meddelande till  nätkoncessionshavaren med information om beslutet att ta ut  avgift enligt första stycket, ska koncessionshavaren betala  en ny förseningsavgift på 100 000 kronor.
Lag (2018:1448)
.
39 §
En förseningsavgift enligt 38 § ska efterskänkas helt  eller delvis, om underlåtenheten är liten med hänsyn till de  uppgifter som nätmyndigheten behöver för att bestämma  intäktsramen eller till förseningens längd.
Förseningsavgiften ska efterskänkas helt, om
1. underlåtenheten är ursäktlig med hänsyn till  omständigheter som nätkoncessionshavaren inte har kunnat råda  över, eller
2. det annars är oskäligt att ta ut den.
Om det som förekommit i ärendet föranleder det, ska frågan om  att efterskänka en avgift tas upp även om något yrkande om  detta inte har gjorts.
Lag (2018:1448)
.
40 §
Nätmyndigheten ska besluta att ta ut förseningsavgift  från en nätkoncessionshavare, om det enligt 38 och 39 §§  finns förutsättningar för att ta ut avgiften. När myndigheten  har beslutat att ta ut en avgift, ska myndigheten skicka ett  meddelande med information om beslutet till  koncessionshavaren.
Lag (2018:1448)
.
41 §
Om en förseningsavgift inte har betalats efter  betalningsuppmaning, ska avgiften lämnas för indrivning.
Bestämmelser om indrivning finns i lagen (1993:891) om  indrivning av statliga fordringar m.m. Vid indrivning får  verkställighet enligt utsökningsbalken ske.
Lag (2018:1448)
.
42 §
Regeringen får meddela föreskrifter om att indrivning  enligt 41 § inte behöver ske för mindre belopp när det gäller  förseningsavgift enligt detta kapitel.
Lag (2018:1448)
.
43 §
Ett beslut om förseningsavgift får verkställas även  om det inte har fått laga kraft.
Om ett företag har rätt att få tillbaka en betald  förseningsavgift på grund av en domstols beslut, ska ränta  betalas på den återbetalade förseningsavgiften från och med  månaden efter den då förseningsavgiften betalades in till och  med den månad då återbetalning görs. I fråga om räntans  storlek ska 65 kap. 4 § tredje stycket skatteförfarandelagen 
(2011:1244) tillämpas.
Lag (2018:1448)
.
6 kap. Mätning av överförd el
Skyldighet att mäta överförd el
1 §
Ett nätföretag ska mäta och registrera mängden överförd  el.
Lag (2022:596)
.
2 §
Regeringen eller den myndighet som regeringen bestämmer  får meddela föreskrifter om
1. mätning och registrering enligt 1 §,
2. skyldighet för nätföretag att beräkna mängden överförd el,  och
3. de funktionskrav som mätsystem och mätutrustning ska  uppfylla.
Lag (2022:596)
.
Rapportering av och tillgång till mätresultat
3 §
I kommissionens genomförandeförordning (EU) 2023/1162 av  den 6 juni 2023 om krav på driftskompatibilitet och icke-
diskriminerande och transparenta förfaranden för tillgång till  mät- och förbrukningsuppgifter finns bestämmelser om tillgång  till mätresultat.
Ett nätföretag har de skyldigheter och ska utföra de uppgifter  som enligt kommissionens genomförandeförordning (EU) 2023/1162  gäller för
1. administratörer av mätuppgifter, med undantag för vad som  anges i artikel 5.3,
2. mätpunktsadministratörer,
3. leverantörer av uppgiftstillgång, och
4. tillståndsadministratörer.
Lag (2024:1187)
.
3 a §
Ett nätföretag ska på begäran av en elproducent  rapportera resultaten av de mätningar som görs enligt 1 § till  ett företag som elproducenten har utsett.
Lag (2024:1187)
.
4 §
Regeringen eller den myndighet som regeringen bestämmer  får meddela föreskrifter om
1. skyldighet för nätföretag att rapportera
a) mätresultat,
b) beräkningar av mängden överförd el, och
2. vad som ska gälla på kommunikations- och komponentnivåerna  vid informationsutbyte enligt kommissionens  genomförandeförordning (EU) 2023/1162.
Lag (2024:1187)
.
Kostnader för mätning
5 §
En elanvändare som begär att elförbrukningen ska mätas på  något annat sätt än enligt föreskrifter som meddelats med stöd  av 2 § 1 ska av nätföretaget debiteras merkostnaden för denna  mätning och för rapporteringen av resultaten av dessa  mätningar. Om mätningen av elanvändarens förbrukning då kräver  en annan mätutrustning än vid mätning enligt de nämnda  föreskrifterna, ska elanvändaren betala kostnaden för mätaren  med tillhörande insamlingsutrustning och för dess installation  i uttagspunkten.
En elanvändare får inte debiteras merkostnader för att den har
1. ingått ett avtal om leverans av el som förutsätter att  mängden överförd el ska mätas per kvart eller per timme, eller
2. begärt att nätföretaget ska lämna information som visar  elanvändarens förbrukning per kvart eller per timme.
Lag (2024:1187)
.
6 §
Ett nätföretag ska debitera en elproducent kostnaden för  en mätare med tillhörande insamlingsutrustning och för dess  installation i inmatningspunkten hos elproducenten. Detta  gäller dock inte de elproducenter som avses i 4 kap. 37 §.
Lag (2022:596)
.
7 §
Ett nätföretag får debitera enskilda elanvändare och  elproducenter kostnader för mätning endast i den utsträckning  som anges i 5 och 6 §§.
Lag (2022:596)
.
Kostnader för att göra mätresultat tillgängliga
7 a §
Ett nätföretag ska debitera en sådan berättigad part som  avses i kommissionens genomförandeförordning (EU) 2023/1162  kostnader som uppstår på grund av att nätföretaget
1. hanterar en begäran om att ge den berättigade parten  tillgång till mätresultat,
2. hanterar en begäran från den berättigade parten om att  avsluta överföring av mätresultat, eller
3. ger den berättigade parten tillgång till mätresultat.
Lag (2024:1187)
.
Tvister om kostnader för mätning och för att göra mätresultat  tillgängliga
8 §
Nätmyndigheten ska ta upp en tvist om vilka kostnader som  ska debiteras enligt 5, 6 eller 7 a §.
En tvist ska dock inte prövas om ansökan om prövning kommit in  till nätmyndigheten senare än två år efter det att  nätföretaget skickat ett skriftligt ställningstagande till den  berörda parten under partens senaste kända adress.
Lag (2024:1187)
.
Installation av nya mätare
9 §
Ett nätföretag ska se till att elanvändare får lämplig  information i samband med installation av nya mätare.
Lag (2022:596)
.
10 §
Regeringen eller den myndighet som regeringen bestämmer  får meddela föreskrifter om skyldigheten att lämna information  enligt 9 §.
Lag (2022:596)
.
Upplysningar om nationell praxis
11 §
Regeringen eller den myndighet som regeringen bestämmer  får meddela föreskrifter om skyldighet för nätföretag att  lämna sådana upplysningar som är nödvändiga för att Sverige  ska kunna uppfylla sina skyldigheter enligt artikel 10 i  kommissionens genomförandeförordning (EU) 2023/1162.
Lag (2024:1187)
.
7 kap. Kommunala elföretag
1 §
En sådan juridisk person som avses i 10 kap. 2-6 §§  kommunallagen (2017:725) får, trots bestämmelsen i 2 kap. 1 §  kommunallagen om anknytning till kommunens område eller dess  medlemmar, utanför kommunens område bedriva
1. produktion av och handel med el samt därmed sammanhängande  verksamhet, eller
2. nätverksamhet i geografisk närhet till företagets  nätverksamhet inom kommunen i syfte att uppnå en  ändamålsenlig nätverksamhet.
Lag (2017:740)
.
2 §
Om en sådan juridisk person som avses i 10 kap. 2-6 §§  kommunallagen (2017:725) bedriver sådan verksamhet som avses  i 1 § 1, ska verksamheten drivas på affärsmässig grund och  redovisas särskilt.
Lag (2017:740)
.
8 kap. Övergripande systemansvar och balansansvar
Övergripande systemansvar
1 §
Den myndighet som regeringen bestämmer har det  övergripande ansvaret för att elektriska anläggningar  samverkar driftsäkert så att balans inom hela eller delar av  landet kortsiktigt upprätthålls mellan produktion och  förbrukning av el (systemansvarig myndighet).
Lag (2023:238)
.
Särskilda åtgärder för att öka eller minska produktionen eller  förbrukningen av el
2 §
I den utsträckning som det behövs för att den  systemansvariga myndigheten ska kunna utöva det övergripande  systemansvaret får myndigheten beordra
1. balansansvariga att öka eller minska produktionen eller  förbrukningen av el, och
2. elproducenter att öka eller minska produktionen av el.
Lag (2023:238)
.
3 §
Den som enligt 2 § ska öka eller minska produktionen eller  förbrukningen av el har rätt att av den systemansvariga  myndigheten få marknadsmässig ersättning för ökningen eller  minskningen.
Lag (2023:238)
.
4 §
Den systemansvariga myndigheten beslutar om ersättning  enligt 3 §.
Lag (2023:238)
.
5 §
Om det övergripande systemansvaret inte kan utövas med  åtgärder enligt 2 §, får den systemansvariga myndigheten i den  utsträckning som behövs beordra nätföretag att begränsa eller  avbryta överföring av el till elanvändare.
I den utsträckning det övergripande systemansvaret medger det  ska begränsningen eller avbrytandet genomföras så att  samhällsviktiga elanvändare prioriteras.
Lag (2023:238)
.
6 §
Regeringen eller den myndighet som regeringen bestämmer  får meddela föreskrifter om de åtgärder som får vidtas enligt 
2 och 5 §§.
Lag (2023:238)
.
Skyldighet att lämna uppgifter till den systemansvariga  myndigheten
7 §
Regeringen eller den myndighet som regeringen bestämmer  får meddela föreskrifter om skyldighet för balansansvariga och  innehavare av elektriska anläggningar att till den  systemansvariga myndigheten lämna de uppgifter om produktion,  överföring eller förbrukning av el som behövs för utövandet av  det övergripande systemansvaret.
Lag (2023:238)
.
Tjänster med anknytning till det övergripande systemansvaret
8 §
Den systemansvariga myndigheten ska anskaffa tjänster med  anknytning till det övergripande systemansvaret från  elproducenter på ett öppet, icke-diskriminerande och  marknadsorienterat sätt.
Myndigheten får inte med hänvisning enbart till kraftslag  ställa upp villkor som utesluter elproducenter från att  tillhandahålla tjänster med anknytning till det övergripande  systemansvaret.
Lag (2023:238)
.
Driftsäkerhet
9 §
Regeringen eller den myndighet som regeringen bestämmer  får meddela föreskrifter om sådana generellt tillämpliga krav  för anslutning av anläggningar till elnätet som avses i
1. artikel 7.1 i kommissionens förordning (EU) 2016/631 av den 
14 april 2016 om fastställande av nätföreskrifter med krav för  nätanslutning av generatorer, i den ursprungliga lydelsen,
2. artikel 6.1 i kommissionens förordning (EU) 2016/1388 av  den 17 augusti 2016 om fastställande av nätföreskrifter för  anslutning av förbrukare, i den ursprungliga lydelsen, och
3. artikel 5.1 i kommissionens förordning (EU) 2016/1447 av  den 26 augusti 2016 om fastställande av nätföreskrifter med  krav för nätanslutning av system för högspänd likström och  likströmsanslutna kraftparksmoduler, i den ursprungliga  lydelsen.
Lag (2023:238)
.
10 §
Regeringen eller den myndighet som regeringen bestämmer  får meddela föreskrifter om kontroll, provning, besiktning  eller andra krav för att säkerställa driftsäkerheten hos det  nationella elsystemet när det gäller
1. elektriska anläggningar,
2. anordningar avsedda att anslutas till en elektrisk  anläggning,
3. elektrisk materiel, och
4. elektriska installationer.
Lag (2023:238)
.
11 §
Regeringen eller den myndighet som regeringen bestämmer  får meddela föreskrifter om sådant datautbyte som avses i  artikel 40.5 i kommissionens förordning (EU) 2017/1485 av den 
2 augusti 2017 om fastställande av riktlinjer för driften av  elöverföringssystem, i den ursprungliga lydelsen.
Lag (2023:238)
.
Krav på balansansvar
12 §
En elleverantör får leverera eller ta emot el endast i en  leveranspunkt där någon har åtagit sig balansansvaret.
Detta gäller dock inte under den tidsfrist som anges i 33 §  första stycket.
Lag (2023:238)
.
13 §
En leverantör av aggregeringstjänster får tillhandahålla  sådana tjänster i en leveranspunkt endast om någon har åtagit  sig ett balansansvar i leveranspunkten som särskilt avser de  obalanser som tjänsterna kan medföra.
Lag (2023:238)
.
Avtal om balansansvar
14 §
Den som åtar sig balansansvar ska ingå avtal dels med den  systemansvariga myndigheten, dels med den som enligt 22 §  utför avräkningen mellan de balansansvariga.
Villkoren i avtalen ska vara objektiva och icke-
diskriminerande.
Lag (2023:238)
.
15 §
Ett avtal enligt 14 § mellan den balansansvarige och den  systemansvariga myndigheten ska innehålla ett åtagande av den  balansansvarige
1. att säkerställa balans mellan tillförsel och uttag av el,  och
2. att betala en ersättning till den systemansvariga  myndigheten om balansansvaret omfattar sådana obalanser som  kan uppkomma genom tillhandahållande av tjänster för  efterfrågeflexibilitet.
Ersättning enligt första stycket 2 ska motsvara sådana  kostnader som myndigheten enligt 26 § första stycket ska  kompensera elleverantörer för.
Lag (2023:238)
.
16 §
När det gäller tillhandahållande av tjänster för  efterfrågeflexibilitet ska metoden för att beräkna  omfattningen av balansansvaret enligt 13 § eller den  ersättning som avses i 15 § första stycket 2 utformas så att
1. den inte hindrar aggregering eller efterfrågeflexibilitet,
2. kompensationen för balansansvariga och elleverantörer avser  endast de kostnader för att anskaffa el som uppkommer under  aktiveringen av efterfrågeflexibiliteten, och
3. hänsyn tas till de fördelar som aggregeringstjänsten kan  innebära för någon annan som åtagit sig balansansvar eller som  levererar el i leveranspunkten.
Lag (2023:238)
.
17 §
Ett avtal enligt 14 § mellan balansansvariga och den som  utför avräkningen mellan de balansansvariga ska innehålla  villkoren för avräkningen.
Lag (2023:238)
.
Förhandsprövning av villkor för balansansvar
18 §
Den systemansvariga myndigheten och den som utför  avräkningen mellan de balansansvariga får inte ingå avtal  enligt 14 § förrän de metoder som ska användas för att utforma  avtalen har godkänts av nätmyndigheten.
Lag (2023:238)
.
19 §
Nätmyndigheten ska godkänna de metoder som avses i 18 §,  om metoderna kan antas leda till att villkoren i avtalen blir  objektiva och icke-diskriminerande.
Nätmyndighetens beslut i fråga om godkännande gäller  omedelbart. Nätmyndigheten ska delge beslutet enligt 49 §  första stycket 1 och andra stycket delgivningslagen 
(2010:1932).
Lag (2023:238)
.
Offentliggörande av villkor för balansansvar
20 §
Den systemansvariga myndigheten och den som utför  avräkningen mellan de balansansvariga ska offentliggöra  villkoren i sådana avtal som avses i 14 § och på begäran utan  dröjsmål ge den som begär det skriftlig information om  villkoren.
Lag (2023:238)
.
Anskaffning av produktionskapacitet för att fullgöra ett  åtagande
21 §
En balansansvarig som använder någon annans  produktionskapacitet särskilt för att fullgöra sina åtaganden  enligt sådana avtal som avses i 14 § får inte ställa upp  villkor som utesluter elproducenter från att tillhandahålla  sådan kapacitet med hänvisning endast till kraftslag. Den  balansansvarige ska anskaffa kapacitet på ett öppet, icke-
diskriminerande och marknadsorienterat sätt.
Lag (2023:238)
.
Balansavräkning
22 §
Den systemansvariga myndigheten ska ansvara för att  avräkning sker mellan de balansansvariga. Myndigheten får  uppdra åt någon annan att utföra avräkningen.
Lag (2023:238)
.
23 §
En elleverantör som har levererat eller tagit emot el i  en leveranspunkt där det saknas någon som är balansansvarig  ska vid avräkning enligt 22 § anses som balansansvarig för  leveranspunkten.
Lag (2023:238)
.
24 §
Den som utför aggregeringstjänster i en leveranspunkt för  vilken det saknas någon som har åtagit sig balansansvar för  obalanser som tjänsterna kan medföra ska vid avräkning enligt 
22 § anses ha åtagit sig ett sådant ansvar.
Lag (2023:238)
.
25 §
Den som anses vara balansansvarig enligt 23 eller 24 §  ska betala ersättning till den systemansvariga myndigheten  enligt villkor som motsvarar villkor för balansansvariga  enligt sådana avtal som avses i 14 §.
Lag (2023:238)
.
Ersättning till elleverantörer
26 §
Den systemansvariga myndigheten ska ersätta  elleverantörer som har anmält till myndigheten att de  levererar el i en uttagspunkt för sådana kostnader för att  anskaffa el som en leverantör av aggregeringstjänster orsakar  genom att tillhandahålla tjänster för efterfrågeflexibilitet i  uttagspunkten, om kostnaderna uppkommer under aktiveringen av  efterfrågeflexibiliteten.
Ersättningen ska beräknas enligt grunder som anges i sådana  avtal som avses i 15 §.
Lag (2023:238)
.
Övertagande av balansansvar i en leveranspunkt
27 §
Ett övertagande av balansansvaret enligt 12 § i en  leveranspunkt där någon har åtagit sig balansansvaret får, när  det inte samtidigt sker ett byte av elleverantör, göras endast  från och med den första dagen i en kalendermånad.
Balansansvaret får i ett sådant fall övertas endast om den  elleverantör som vill byta balansansvarig har informerat  nätföretaget om bytet senast en månad före övertagandet.
Lag (2023:238)
.
28 §
Den systemansvariga myndigheten får i det enskilda fallet  medge att balansansvaret i en leveranspunkt ska börja gälla  tidigare än vad som följer av 27 §, om det finns särskilda  skäl.
Lag (2023:238)
.
29 §
Regeringen eller den myndighet som regeringen bestämmer  får meddela föreskrifter om skyldighet för ett nätföretag att  sända underrättelser med anledning av en anmälan enligt 27 §  andra stycket.
Lag (2023:238)
.
Underrättelser om att balansansvaret upphör
30 §
Om den systemansvariga myndigheten får kännedom om att  ett avtal enligt 14 § ska upphöra att gälla, ska myndigheten  genast underrätta de nätföretag på vilkas ledningsnät de  leveranspunkter är belägna för vilka balansansvaret kommer att  upphöra. Detta gäller dock endast om det rör sig om ett avtal  som har ingåtts med någon som i ett avtal med en elleverantör  har åtagit sig balansansvaret i leveranspunkter där  elleverantören levererar eller tar emot el.
Lag (2023:238)
.
31 §
Den som i ett avtal med en elleverantör har åtagit sig  balansansvaret i de leveranspunkter där elleverantören  levererar eller tar emot el ska, när den får kännedom om att  avtalet ska upphöra att gälla, utan dröjsmål underrätta den  systemansvariga myndigheten och de nätföretag på vars  ledningsnät de leveranspunkter är belägna där balansansvaret  kommer att upphöra att gälla.
Lag (2023:238)
.
32 §
Ett nätföretag som tar emot en underrättelse enligt 30  eller 31 § ska utan dröjsmål underrätta berörda elleverantörer  om att balansansvaret kommer att upphöra.
Lag (2023:238)
.
Återställande av balansansvar
33 §
En elleverantör som med omedelbar verkan förlorat sitt  balansansvar får återställa balansansvaret inom en tidsfrist  om tio vardagar, dock högst femton kalenderdagar. Tidsfristen  börjar löpa dagen efter den dag då elleverantören har tagit  del av eller haft möjlighet att ta del av den först mottagna  underrättelsen enligt 32 §.
Den tidsfrist för att återställa balansansvaret som anges i  första stycket gäller också en elleverantör vars avtal om  balansansvar sagts upp och upphör att gälla före fristens  utgång.
Lag (2023:238)
.
34 §
En elleverantör kan inte återställa sitt balansansvar  enligt 33 § om elleverantören har trätt i likvidation, ställt  in betalningarna, försatts i konkurs eller har förklarat sig  inte ha för avsikt att återställa balansansvaret.
Om elleverantören under tidsfristen träder i likvidation,  ställer in betalningarna, försätts i konkurs eller förklarar  sig inte ha för avsikt att återställa balansansvaret, upphör  tidsfristen omedelbart att löpa.
Lag (2023:238)
.
35 §
För att balansansvaret ska bli återställt ska  elleverantören underrätta berörda nätföretag om vem som har  åtagit sig balansansvaret i de leveranspunkter där  elleverantören levererar eller tar emot el. Underrättelsen ska  ha tagits emot inom tidsfristen.
Lag (2023:238)
.
36 §
Ett återställt balansansvar gäller från och med dagen  efter det att en underrättelse enligt 35 § har tagits emot.
Lag (2023:238)
.
Anvisning av elleverantör när ett balansansvar har upphört
37 §
Om nätföretaget inte har tagit emot en underrättelse från  elleverantören om vem som är ny balansansvarig i berörda  leveranspunkter innan den tidsfrist som anges i 33 § har löpt  ut, ska nätföretaget dagen efter fristens utgång anvisa  berörda elanvändare eller elproducenter en elleverantör. Den  elleverantören ska gentemot nätföretaget ha åtagit sig att  leverera el till elanvändare eller ta emot el från  elproducenter som saknar en elleverantör.
Lag (2023:238)
.
38 §
Om en elleverantör inte får återställa balansansvaret  enligt 33 § eller om den tidsfrist som anges där upphör att  löpa enligt 34 § andra stycket, ska nätföretaget så snart som  möjligt anvisa berörda elanvändare eller elproducenter en  elleverantör. Den elleverantören ska gentemot nätföretaget ha  åtagit sig att leverera el till elanvändarna eller ta emot el  från elproducenterna.
Lag (2023:238)
.
39 §
Nätföretaget ska utan dröjsmål underrätta
1. elanvändarna och elproducenterna om den elleverantör som  har anvisats enligt 37 eller 38 §, och
2. elanvändarna om bestämmelserna i denna lag om byte av  elleverantör.
Lag (2023:238)
.
40 §
En elleverantör som har anvisats enligt 37 eller 38 § ska  utan dröjsmål underrätta
1. elanvändarna om leverantörens villkor för leveransen, och
2. elproducenterna om leverantörens villkor för mottagande av  el.
Lag (2023:238)
.
41 §
Om ett nätföretag enligt 37 eller 38 § anvisar en  elleverantör, gäller ett balansansvar som en ny balansansvarig  åtagit sig från och med dagen för anvisningen.
Lag (2023:238)
.
Skyldighet för nätföretag att underrätta den systemansvariga  myndigheten
42 §
Ett nätföretag ska hålla den systemansvariga myndigheten  underrättad om vem som har åtagit sig balansansvaret för  nätföretagets egna inköp.
Lag (2023:238)
.
43 §
Regeringen eller den myndighet som regeringen bestämmer  får meddela föreskrifter om skyldighet för ett nätföretag att  hålla den systemansvariga myndigheten underrättad om byte av  balansansvariga enligt detta kapitel.
Lag (2023:238)
.
9 kap. Leverans av el och aggregeringstjänster
Leverans av el enligt leveransavtal
1 §
En elleverantör får ingå avtal om leverans av el i en  uttagspunkt enbart med den elanvändare som enligt avtal med  det berörda nätföretaget har rätt att ta ut el i  uttagspunkten.
Lag (2023:238)
.
2 §
En elleverantör, som ska börja leverera el i en  uttagspunkt eller överta leveranserna till en elanvändare i  dennes uttagspunkt, ska omedelbart anmäla till det berörda  nätföretaget att leverans ska påbörjas. Anmälan ska även  innehålla en uppgift om vem som har åtagit sig balansansvaret  i uttagspunkten.
En elleverantör får överta leveranserna till en elanvändare i  dennes uttagspunkt fjorton dagar efter anmälan.
Första och andra styckena gäller inte elleverantörer som avser  att leverera el enligt fastkraftsavtal. Leverans får i dessa  fall påbörjas endast efter att elleverantören anmält det till  den elleverantör som enligt 14 § första stycket är  leveransskyldig i elanvändarens uttagspunkt och till den som  åtagit sig balansansvaret i den uttagspunkten.
Lag (2023:238)
.
Leverans av el om leveransavtal saknas
3 §
Nätföretaget ska anvisa en elleverantör till en  elanvändare som saknar ett leveransavtal med en elleverantör.
Den elleverantör som anvisas ska ha åtagit sig gentemot  nätföretaget att leverera el till elanvändaren på skäliga  villkor. Metoderna för att utforma leveransvillkoren ska  framgå av avtalet mellan nätföretaget och elleverantören.
Lag (2023:238)
.
4 §
Regeringen får meddela föreskrifter om att de priser som  en anvisad elleverantör tillämpar för leverans till en  elanvändare enligt 3 § under en viss tid efter det att  elleverantören har anvisats inte får överstiga vissa nivåer.
Lag (2023:238)
.
5 §
Nätföretaget ska utan dröjsmål underrätta elanvändaren om
1. vilken elleverantör som anvisats enligt 3 §,
2. innebörden av en sådan anvisning, och
3. bestämmelserna i denna lag om byte av elleverantör.
Lag (2023:238)
.
6 §
En anvisad elleverantör ska utan dröjsmål underrätta  elanvändaren om de villkor för leveransen som elleverantören  avser att tillämpa och om den dag då elleverantören avser att  påbörja leveransen enligt det anvisade avtalet. I  underrättelsen ska det anges att avtalet är anvisat.
Lag (2023:238)
.
7 §
En anvisad elleverantör ska minst en gång per kvartal  lämna följande information till elanvändaren:
1. en redogörelse för vilka olika avtal som elleverantören  erbjuder samt uppgifter om priser och leveransvillkor för de  olika avtalen, och
2. uppgifter om var elanvändaren, oberoende av elleverantören,  kan hitta information om priser och leveransvillkor som andra  elleverantörer tillämpar för leverans av el till elanvändare.
Lag (2023:238)
.
8 §
Ett anvisat elavtal får inte ha
1. en längre uppsägningstid än 14 dagar, eller
2. dynamiskt elpris.
Lag (2023:238)
.
9 §
Nätföretaget ska anvisa en elleverantör till en  elanvändare fastän elanvändaren redan har ett leveransavtal  med en elleverantör, om elanvändaren
1. har förbrukat el som inte har levererats enligt ett  leveransavtal med en elleverantör som är leveransskyldig  enligt 14 §, och
2. inte har anvisats en ny elleverantör enligt 3 §.
Anvisningen ska avse den tid som elanvändaren har saknat ett  leveransavtal.
Lag (2023:238)
.
10 §
En elanvändare som har förbrukat el som inte har  levererats enligt ett leveransavtal med en elleverantör som är  leveransskyldig enligt 14 § ska betala för elen till den  elleverantör som elanvändaren anvisas enligt 3 eller 9 § och  enligt de villkor som den anvisade elleverantören tillämpar.
Lag (2023:238)
.
Byte av elleverantör
11 §
En elleverantör ska på ett icke-diskriminerande sätt i  fråga om kostnader, arbete och tidsåtgång säkerställa att en  elanvändare kan byta elleverantör inom tre veckor från begäran  om byte.
Ett byte av elleverantör ska vara kostnadsfritt för  konsumenter och små företag.
Lag (2023:238)
.
12 §
När konsumenter eller små företag i förtid säger upp  tidsbestämda avtal om att el helt eller delvis ska levereras  till fast pris, får elleverantören, trots vad som sägs i 11 §  andra stycket, ta ut en avgift. Avgiften får endast avse  kostnader som hänför sig till den el som levereras till fast  pris, den ska vara skälig och får inte överstiga den direkta  ekonomiska förlust som den förtida uppsägningen orsakar.
Avgiften får endast tas ut om det tydligt framgår av  elleveransavtalet att den får tas ut och vad den omfattar.
Lag (2023:238)
.
13 §
Vid byte av elleverantör ska den frånträdande  elleverantören se till att elanvändaren får en slutfaktura  inom sex veckor från den dag då elleveransen upphörde.
Lag (2023:238)
.
Elleverantörens leveransskyldighet
14 §
En elleverantör som levererar el till en elanvändare i en  uttagspunkt är, oavsett vad som avtalats, skyldig att  fortsätta leverera el till dess
1. elanvändaren slutar att ta ut el i uttagspunkten,
2. någon annan elleverantör börjar leverera el till  elanvändaren i uttagspunkten, eller
3. överföringen av el enligt 11 kap. 2 eller 3 § eller enligt  avtal får avbrytas på grund av att elanvändaren har åsidosatt  sina skyldigheter gentemot elleverantören.
Första stycket gäller inte leverans av el enligt ett  fastkraftsavtal.
Lag (2023:238)
.
15 §
En elleverantör som har ett tidsbestämt avtal med  elanvändaren om leverans av el ska tidigast 90 dagar och  senast 60 dagar innan avtalet löper ut informera elanvändaren  om
1. tidpunkten för avtalets upphörande, och
2. konsekvenserna av att avtalet upphör.
Första stycket gäller inte leverans av el enligt ett  fastkraftsavtal.
Lag (2023:238)
.
Elleverantörens skyldighet att ta emot el
16 §
En elleverantör som levererar el till en elanvändare som  enligt 67 kap. inkomstskattelagen (1999:1229) kan få  skattereduktion för mikroproduktion av förnybar el ska på  villkor som är skäliga ta emot den el som matas in från  elanvändarens produktionsanläggning.
Första stycket gäller inte om elanvändaren har ingått avtal  med någon annan om att ta emot elen.
Lag (2023:238)
.
Dynamiska elpriser
17 §
Innan en elleverantör och en elanvändare ingår ett avtal  med dynamiskt elpris ska elleverantören informera elanvändaren  om vilka möjligheter, kostnader och risker som finns med ett  sådant avtal och särskilt inhämta elanvändarens samtycke till  de villkor som ett dynamiskt elpris innebär.
Ett gällande elavtal får inte omvandlas till ett avtal med  dynamiskt elpris utan att elanvändaren har fått den  information som avses i första stycket och lämnat sitt  samtycke.
Lag (2023:238)
.
18 §
En elleverantör som har leveransavtal med fler än 200 000  elanvändare ska kunna erbjuda avtal med dynamiska elpriser  till elanvändare som har en mätare och mätutrustning som kan  mäta mängden överförd el och registrera den med ett  tidsintervall som minst motsvarar frekvensen för avräkning på  marknaden.
Lag (2023:238)
.
Rutiner för hantering av klagomål
19 §
En elleverantör ska ha fastställda rutiner för att kunna  hantera klagomål från elanvändare på ett snabbt, enkelt och  rättvist sätt.
Lag (2023:238)
.
Elleverantörens skyldighet att lämna uppgifter till  nätmyndigheten om priser och leveransvillkor
20 §
En elleverantör ska lämna uppgifter till nätmyndigheten  om de priser och leveransvillkor som företaget tillämpar för  leverans av el i en elanvändares uttagspunkt.
Lag (2023:238)
.
Uppgifter i avtal mellan en elleverantör och en elanvändare
21 §
Ett avtal mellan en elleverantör och en elanvändare om  leverans av el i elanvändarens uttagspunkt ska innehålla  uppgifter om
1. elleverantörens namn, adress, telefonnummer och webbplats,
2. när avtalet träffas och vid vilken tidpunkt elleverantören  planerar att påbörja leveranserna till elanvändaren,
3. den tid som avtalet löper på eller om det löper tills  vidare,
4. vilka tjänster som avtalet omfattar,
5. elleverantörens åtagande gentemot elanvändaren,
6. villkoren för fakturering och betalning,
7. vad som gäller i fråga om förlängning av ett avtal som  löper under en viss tid,
8. villkoren för uppsägning av avtalet och om avtalet kan  sägas upp avgiftsfritt,
9. hur ersättningen beräknas vid uppsägning i förtid av ett  avtal som löper under viss tid,
10. villkoren för ersättning om elleverantören inte uppfyller  sitt åtagande enligt avtalet,
11. var elanvändaren kan hitta information om elleverantörens  priser, övriga tjänster och villkor samt om  konsumenträttigheter, och
12. hur tvistlösning utanför domstol inleds.
Elleverantören ska lämna information om avtalsvillkoren till  elanvändaren innan avtalet ingås eller bekräftas, även i de  fall avtalet ingås genom en mellanhand.
Elleverantören ska tillhandahålla elanvändaren en kortfattad  och lättillgänglig sammanfattning av de viktigaste  avtalsvillkoren.
Lag (2023:238)
.
22 §
Regeringen eller den myndighet som regeringen bestämmer  får meddela föreskrifter om
1. att elleverantörer ska vara skyldiga att lämna viss  information till elanvändare på sina webbplatser, i reklam  eller på något annat sätt, och
2. vilka delar av avtalsinnehållet enligt 21 § som ska finnas  med i den sammanfattning som elleverantörer ska tillhandahålla  enligt tredje stycket samma paragraf och hur sammanfattningen  ska tillhandahållas.
Lag (2023:238)
.
Information om ändrade avtalsvillkor
23 §
En elleverantör som avser att ändra villkoren för ett  avtal som löper tills vidare ska i ett särskilt meddelande  underrätta elanvändaren om ändringen och om elanvändarens rätt  att säga upp avtalet. Om villkorsändringen gäller priset för  leverans av el, ska även skälen och villkoren för ändringen  redovisas i meddelandet.
Elleverantören ska underrätta elanvändaren senast två veckor  innan de nya villkoren börjar tillämpas. Om elanvändaren är  konsument ska elleverantören underrätta elanvändaren senast  två månader innan de nya villkoren börjar tillämpas.
Lag (2023:238)
.
Fakturering och information som elleverantörer ska lämna till  elanvändare
24 §
En elleverantörs fakturering av elanvändare ska baseras  på uppmätt faktisk förbrukning eller, vid avsaknad av  mätvärden, på beräknade mängder.
Första stycket gäller inte leverans av el enligt ett  fastkraftsavtal.
Lag (2023:238)
.
25 §
Regeringen eller den myndighet som regeringen bestämmer  får meddela föreskrifter om elleverantörers fakturering av  elanvändare och om skyldighet för elleverantörer att lämna  viss information till elanvändaren i samband med fakturering.
Lag (2023:238)
.
26 §
Har upphävts genom
lag (2024:1187)
.
27 §
En elleverantör får inte ta ut någon avgift för att  tillhandahålla elanvändaren fakturor och information enligt 
25 §.
Lag (2023:238)
.
28 §
Regeringen eller den myndighet som regeringen bestämmer  får meddela föreskrifter om de uppgifter som en elproducent  eller annan aktör ska offentliggöra för att information ska  kunna lämnas till elanvändaren om vilka energikällor som  bidrar till den köpta elen.
Lag (2023:238)
.
Betalningssätt
29 §
Elleverantörer ska erbjuda flera betalningssätt vid  fakturering och får inte missgynna en elanvändare på grund av  det betalningssätt som denne har valt.
De avgifter som tas ut för ett visst betalningssätt eller för  ett system för förskottsbetalning får inte överstiga  betalningsmottagarens kostnader för användningen av  betalningssättet eller systemet.
Lag (2023:238)
.
Aggregeringstjänster
30 §
En leverantör av aggregeringstjänster får inte hindras av  andra marknadsaktörer från att få tillträde till  elmarknaderna.
Lag (2023:238)
.
31 §
En elanvändare ska, oberoende av sitt avtal med en  elleverantör och utan dennes godkännande, kunna köpa och sälja  andra eltjänster än elleverans.
Lag (2023:238)
.
32 §
Innan en leverantör av aggregeringstjänster börjar  tillhandahålla sådana tjänster i en elanvändares uttagspunkt  ska leverantören göra en anmälan till det nätföretag som  elanvändaren har avtal med. Motsvarande gäller innan  leverantören övertar leveranser av aggregeringstjänster från  en annan leverantör av sådana tjänster.
Lag (2023:238)
.
33 §
En elleverantör får inte ta ut oskäliga avgifter eller  ställa oskäliga krav på en elanvändare med anledning av att  elanvändaren har ett avtal om tillhandahållande av en  aggregeringstjänst.
Lag (2023:238)
.
34 §
En leverantör av aggregeringstjänster ska på ett icke-
diskriminerande sätt i fråga om kostnader, arbete och  tidsåtgång
1. lämna information till elanvändare om avtalsvillkor innan  ett avtal om aggregeringstjänster träffas,
2. på begäran av en elanvändare lämna uppgifter om  elanvändarens efterfrågeflexibilitet, och
3. säkerställa att en elanvändare kan byta leverantör av  aggregeringstjänster inom tre veckor från begäran om byte.
Uppgifterna enligt första stycket 2 ska lämnas till  elanvändaren utan kostnad. Ett byte av leverantör av  aggregeringstjänster ska vara kostnadsfritt för konsumenter  och små företag.
Lag (2023:238)
.
10 kap. Avbrottsersättning
1 §
Har upphävts genom
lag (2016:733)
.
2 §
Har upphävts genom
lag (2016:733)
.
3 §
Har upphävts genom
lag (2016:733)
.
4 §
Har upphävts genom
lag (2016:733)
.
5 §
Har upphävts genom
lag (2016:733)
.
6 §
Har upphävts genom
lag (2016:733)
.
7 §
Har upphävts genom
lag (2016:733)
.
8 §
Har upphävts genom
lag (2016:733)
.
9 §
Avtalsvillkor som i jämförelse med bestämmelserna i 10-15 §§ är till nackdel för elanvändare är utan verkan mot dem.
Avbrottsersättning enligt 10-13 §§ skall avräknas från skadestånd som enligt andra bestämmelser i denna lag eller annan lag betalas på grund av samma elavbrott.
Lag (2005:1110)
.
10 §
Om uttagspunkten är elektriskt frånkopplad i en eller flera faser från spänningssatt koncessionerat nät under en sammanhängande period om minst tolv timmar har elanvändaren rätt till avbrottsersättning.
Elanvändaren har inte rätt till avbrottsersättning om
1. avbrottet beror på elanvändarens försummelse,
2. överföringen av el avbryts för att vidta åtgärder som är motiverade av elsäkerhetsskäl eller för att upprätthålla en god drift- och leveranssäkerhet och avbrottet inte pågår längre än åtgärden kräver,
3. avbrottet är hänförligt till ett fel i en koncessionshavares ledningsnät och felet beror på ett hinder utanför den koncessionshavarens kontroll som koncessionshavaren inte skäligen kunde förväntas ha räknat med och vars följder koncessionshavaren inte heller skäligen kunde ha undvikit eller övervunnit, eller
4. avbrottet är hänförligt till ett fel i ett ledningsnät vars ledningar har en spänning om 220 kilovolt eller mer.
Lag (2013:884)
.
11 §
Avbrottsersättning skall betalas av den som har koncession för det elnät till vilket elanvändaren är direkt ansluten.
Lag (2005:1110)
.
12 §
När avbrottsersättning beräknas ska en period med avbruten överföring av el (avbrottsperiod) anses avslutad vid den tidpunkt då avbrottet upphört, om överföringen därefter har fungerat oavbrutet under de närmast följande två timmarna.
Avbrottsersättningen ska för en avbrottsperiod om minst tolv timmar och högst tjugofyra timmar betalas med 12,5 procent av elanvändarens beräknade årliga nätkostnad, dock lägst 2 procent av prisbasbeloppet enligt 2 kap. 6 och 7
§§ socialförsäkringsbalken avrundat till närmast högre hundratal kronor.
Om avbrottsperioden är längre än tjugofyra timmar ska för varje därefter påbörjad tjugofyratimmarsperiod ytterligare ersättning betalas med 25 procent av elanvändarens beräknade årliga nätkostnad, dock lägst 2 procent av prisbasbeloppet avrundat till närmast högre hundratal kronor.
Avbrottsersättningen ska för en avbrottsperiod uppgå till högst 300 procent av elanvändarens beräknade årliga nätkostnad.
Lag (2010:1269)
.
13 §
Om skyldigheten att betala avbrottsersättning är oskäligt betungande med hänsyn till de ekonomiska förhållandena hos den som är ersättningsskyldig enligt 11 § eller den som slutligt skall betala ersättningen enligt 16 §, får ersättningen jämkas efter vad som är skäligt.
Ersättningen får också jämkas efter vad som är skäligt, om arbetet med att få i gång överföringen av el har behövt försenas för att inte utsätta arbetstagarna för betydande risker.
Lag (2005:1110)
.
14 §
Den som är ersättningsskyldig enligt 11 § skall betala avbrottsersättningen till elanvändaren utan oskäligt dröjsmål och aldrig senare än sex månader från utgången av den månad då den ersättningsskyldige fick eller borde ha fått kännedom om avbrottet.
Den ersättningsskyldige skall betala ränta enligt 6 §
räntelagen (1975:635), om betalning inte sker i rätt tid.
Lag (2005:1110)
.
15 §
Om elanvändaren trots bestämmelserna i 14 § inte har fått avbrottsersättning och inte har gjort anspråk på ersättning från den ersättningsskyldige inom två år från det att avbrottet upphörde, går rätten till ersättning förlorad.
Lag (2005:1110)
.
16 §
Den som är ersättningsskyldig enligt 11 § har, i den mån avbrottet är hänförligt till ett fel i en annan koncessionshavares ledningsnät, rätt att från den koncessionshavaren få ersättning för det som enligt 10-13 §§
har betalats till elanvändaren.
Lag (2005:1110)
.
11 kap. Avbrytande av överföring av el till konsumenter
1 §
Detta kapitel gäller avbrytande av överföring av el till  konsumenter.
Avtalsvillkor som i jämförelse med bestämmelserna i kapitlet  är till nackdel för konsumenten är utan verkan mot denne.
Lag (2023:238)
.
Avbrytande av överföring av el på grund av konsumentens  avtalsbrott
2 §
Överföring av el till en konsument får avbrytas, om
1. konsumenten har åsidosatt sina skyldigheter enligt avtalet  med nätföretaget eller elleverantören om överföring eller  leverans av el,
2. det rör sig om ett väsentligt avtalsbrott,
3. konsumenten har uppmanats att inom en viss skälig tid vidta  rättelse och, om det inte rör sig om utebliven betalning,  tillsammans med uppmaningen informerats om att överföringen  annars kan komma att avbrytas,
4. den tid som avses i 3 har löpt ut,
5. rättelse inte har skett, och
6. omständigheterna är sådana att det saknas anledning att  befara att ett avbrott skulle medföra en personskada som inte  är obetydlig eller en omfattande sakskada.
Om konsumenten har handlat otillbörligt, får överföringen  avbrytas trots att omständigheterna inte är sådana som anges i  första stycket 6.
Lag (2023:238)
.
3 §
Vid utebliven betalning får överföringen av el till en  konsument avbrytas endast om
1. betalningen avser överföring eller leverans av el,
2. förutsättningarna för avbrytande enligt 2 § är uppfyllda  och konsumenten i god tid har informerats om vilka alternativ  som finns för att undvika att överföringen avbryts,
3. konsumenten efter att den tid för rättelse som avses i 2 §  första stycket 3 löpt ut har uppmanats att betala inom tre  veckor från det att konsumenten har delgetts uppmaningen  tillsammans med information om att överföringen annars kan  avbrytas,
4. ett meddelande om den uteblivna betalningen samtidigt med  uppmaningen enligt 3 har lämnats till socialnämnden i den  kommun där konsumenten får elen överförd,
5. de tre veckorna som avses i 3 har löpt ut,
6. socialnämnden inte inom de tre veckorna skriftligen har  meddelat den som lämnade meddelandet enligt 4 att nämnden tar  på sig betalningsansvaret för skulden,
7. betalningen inte har skett, och
8. fordringen inte är tvistig.
Lag (2023:238)
.
4 §
Ett nätföretag och en elleverantör har rätt till skälig  ersättning av en konsument för kostnaderna för
1. uppmaningar och information till konsumenten enligt 2 och 
3 §§, dock inte i fråga om information som rör vilka  alternativ som finns för att undvika att överföringen avbryts,
2. meddelanden till socialnämnden enligt 3 §, och
3. avstängningsåtgärden.
Lag (2023:238)
.
Avbrytande av överföring av el av säkerhetsskäl
5 §
Nätföretaget får avbryta överföringen av el till en  konsument om det behövs för att företaget ska kunna
1. vidta åtgärder som är motiverade av elsäkerhetsskäl, eller
2. upprätthålla en god drift- och leveranssäkerhet.
Ett sådant avbrott får inte pågå längre än vad åtgärden  kräver.
Om nätföretaget kan förutse annat än kortvariga avbrott i  överföringen, ska konsumenten underrättas om detta i god tid  före avbrottet. Konsumenten ska underrättas personligen eller,  om det är lämpligt, genom anslag.
Lag (2023:238)
.
Skadestånd vid avbruten överföring av el
6 §
Om överföringen av el avbryts med hänvisning till  konsumentens avtalsbrott utan att förutsättningarna i 2 eller 
3 § är uppfyllda har konsumenten rätt till ersättning för  skada som har orsakats av nätföretaget.
Om överföringen av el har avbrutits på begäran av  elleverantören, ska i stället denne ersätta konsumenten för  den uppkomna skadan.
Lag (2023:238)
.
7 §
Om nätföretaget inte har underrättat konsumenten enligt 
5 § tredje stycket, har konsumenten rätt till ersättning för  skada som har orsakats av nätföretaget.
Lag (2023:238)
.
8 §
En konsument har rätt till ersättning för skada som har  orsakats av nätföretaget, om överföringen av el avbryts utan  att det beror på konsumentens avtalsbrott och utan att det  finns rätt att avbryta överföringen enligt 5 § första stycket.  Detta gäller dock inte om nätföretaget visar att avbrottet  beror på ett hinder utanför dess kontroll som nätföretaget  inte skäligen kunde förväntas ha räknat med och vars följder  företaget inte heller skäligen kunde ha undvikit eller  övervunnit.
Om avbrottet beror på någon som nätföretaget har anlitat för  att utföra underhåll, reparation eller liknande arbete, är  nätföretaget fritt från skadeståndsskyldighet endast om också  den som företaget har anlitat skulle vara fri enligt första  stycket.
Lag (2023:238)
.
9 §
Skadestånd enligt 6-8 §§ omfattar ersättning för utgifter  och inkomstbortfall samt för annan förlust på grund av  avbrottet.
Lag (2023:238)
.
10 §
Konsumenten ska underrätta motparten om anspråk på  ersättning enligt 6-8 §§ inom två år från det att skadan  inträffade. Om konsumenten inte gör det, går rätten till  ersättning för den uppkomna skadan förlorad.
Lag (2023:238)
.
Skada som orsakas av el
11 §
Bestämmelser om ansvar för skada som orsakas av el finns  i elsäkerhetslagen (2016:732).
Lag (2023:238)
.
12 kap. Tillsyn m.m.
Tillsynsmyndigheter m.m.
1 §
Den eller de myndigheter som regeringen bestämmer utövar  tillsyn över att denna lag och föreskrifter eller villkor som  har meddelats i anslutning till lagen följs när det gäller  frågor om driftsäkerheten hos det nationella elsystemet.
I övrigt utövar nätmyndigheten tillsyn över att lagen och  föreskrifter eller villkor som har meddelats i anslutning till  lagen följs. Tillsynen omfattar inte att 7, 10 och 11 kap.  följs. När det gäller elleverantörers skyldigheter enligt 
8 kap. omfattar tillsynen endast att elleverantörerna följer 
8 kap. 40 §.
Nätmyndigheten är tillsynsmyndighet enligt EU:s  elmarknadsförordning.
Lag (2023:238)
.
1 a §
Ärenden om undantag enligt artikel 63.1, 63.2 och 63.3 i  EU:s elmarknadsförordning prövas av regeringen.
Nätmyndigheten ska utreda sådana ärenden och därefter, med  eget yttrande, överlämna ärendet till regeringens prövning.  Nätmyndigheten ska i samband med överlämnandet offentliggöra  sitt yttrande.
I fall som avses i artikel 63.5 i EU:s elmarknadsförordning  ska regeringen meddela beslut efter yttrande från Acer.
Lag (2022:596)
.
1 b §
I ett beslut av nätmyndigheten enligt en sådan  genomförandeakt eller delegerad akt som avses i artikel 58.1 i  EU:s elmarknadsförordning ska det anges att beslutet kan komma  att upphävas efter begäran av Europeiska kommissionen.
Lag (2022:596)
.
2 §
En tillsynsmyndighet har rätt att på begäran få de upplysningar och ta del av de handlingar som behövs för tillsynen. En begäran får förenas med vite.
Ett beslut enligt första stycket gäller omedelbart.
Lag (2009:892)
.
3 §
En tillsynsmyndighet får meddela de förelägganden som  behövs för att trygga efterlevnaden av de föreskrifter och  villkor som omfattas av tillsynen. Ett föreläggande får  förenas med vite.
Ett föreläggande gäller omedelbart, om det
1. avser driftsäkerheten hos det nationella elsystemet,
2. avser riktigheten av lämnade uppgifter enligt 9 kap. 20 §,  eller
3. har meddelats med anledning av en anmälan enligt 14 §  första stycket.
Lag (2023:238)
.
3 a §
Har upphävts genom
lag (2018:1448)
.
Särskilt om tillsyn som avser driftsäkerheten hos det  nationella elsystemet
4 §
Har upphävts genom
lag (2016:733)
.
5 §
För tillsyn som avser driftsäkerheten hos det nationella  elsystemet har tillsynsmyndigheten rätt att få tillträde till  områden, lokaler och andra utrymmen, dock inte bostäder.
Polismyndigheten ska lämna det biträde som behövs för  tillsynen.
Lag (2016:733)
.
Avgifter
6 §
Regeringen eller den myndighet som regeringen bestämmer får meddela föreskrifter om avgifter för myndighets verksamhet som sker med stöd av denna lag.
Förseningsavgift
7 §
Om ett företag som bedriver nätverksamhet inte ger in bestyrkt kopia av sådan årsrapport samt sådant revisorsintyg som anges i förordningen (1995:1145) om redovisning av nätverksamhet, skall företaget betala förseningsavgift till staten enligt 8 §.
Beslut om förseningsavgift fattas av nätmyndigheten.
Lag (1998:1651)
.
8 §
Ett företag som bedriver nätverksamhet ska betala en  förseningsavgift om de handlingar som anges i 7 § inte har  kommit in till nätmyndigheten inom sju månader från  räkenskapsårets utgång. Om företaget har beslutat om fortsatt  bolagsstämma enligt 7 kap. 14 § andra stycket  aktiebolagslagen (2005:551) eller om fortsatt föreningsstämma  enligt 6 kap. 13 § andra stycket lagen (2018:672) om  ekonomiska föreningar, ska dock företaget betala  förseningsavgift först om handlingarna inte har kommit in  inom nio månader från räkenskapsårets utgång. Avgiften ska  uppgå till 10 000 kronor.
Om de handlingar som anges i 7 § inte har kommit in inom två  månader från det att en underrättelse skickades till  företaget om ett beslut om förseningsavgift enligt första  stycket, ska företaget betala en ny förseningsavgift. Den nya  avgiften ska uppgå till 10 000 kronor.
Om de handlingar som anges i 7 § inte har kommit in inom två  månader från det att en underrättelse skickades till  företaget om ett beslut om förseningsavgift enligt andra  stycket, ska företaget betala en ny förseningsavgift. Den nya  avgiften ska uppgå till 20 000 kronor.
Lag (2018:720)
.
9 §
Om registrering har skett av ett beslut om att företaget försatts i konkurs eller trätt i likvidation, får beslut om förseningsavgift inte meddelas.
Lag (1998:1651)
.
10 §
Har företaget inom föreskriven tid gett in de handlingar som anges i 7 § men har handlingarna någon brist som lätt kan avhjälpas, får nätmyndigheten meddela beslut om förseningsavgift endast om företaget har underrättats om bristen och fått tillfälle att avhjälpa den men inte gjort det inom den tid som angetts i underrättelsen. En sådan underrättelse får sändas med posten till den postadress som företaget senast har anmält hos nätmyndigheten.
Lag (1998:1651)
.
11 §
En förseningsavgift skall efterges, om underlåtenheten att ge in handlingen framstår som ursäktlig med hänsyn till omständigheter som företaget inte har kunnat råda över.
Avgiften skall också efterges om det framstår som uppenbart oskäligt att ta ut den.
Bestämmelserna om eftergift skall beaktas även om något yrkande om detta inte har framställts, om det föranleds av vad som har förekommit i ärendet.
Lag (1998:1651)
.
12 §
Om en förseningsavgift inte har betalats efter betalningsuppmaning, skall avgiften lämnas för indrivning.
Regeringen får föreskriva att indrivning inte behöver begäras för ringa belopp.
Bestämmelser om indrivning finns i lagen (1993:891) om indrivning av statliga fordringar m.m. Vid indrivning får verkställighet enligt utsökningsbalken ske.
Lag (1998:1651)
.
13 §
Ett beslut om förseningsavgift får verkställas även om det inte har vunnit laga kraft.
Om ett företag har rätt att få tillbaka betalad förseningsavgift på grund av en domstols beslut, ska ränta betalas på den återbetalade förseningsavgiften från och med månaden efter den då förseningsavgiften betalades in till och med den månad då återbetalning görs. I fråga om räntans storlek tillämpas 65 kap. 4 § tredje stycket skatteförfarandelagen
(2011:1244).
Lag (2011:1386)
.
Tidsfrister för beslut efter anmälan mot ett nätföretag
14 §
Nätmyndigheten ska fatta beslut i ett ärende inom två  månader från det att en anmälan kom in till myndigheten om  anmälan
1. har lämnats in av någon som har ett intresse i saken, och
2. innehåller ett påstående om att ett nätföretag inte följer  bestämmelser som omfattas av nätmyndighetens tillsyn enligt 
1 §.
Om nätmyndigheten behöver ytterligare tid för att avgöra  ärendet, får myndigheten förlänga tiden med två månader eller,  om sökanden medger det, med den ytterligare tid som kan  behövas för att ärendet ska kunna avgöras.
Första och andra styckena gäller inte om en tvist i fråga om  den skyldighet som anmälan avser ska tas upp av nätmyndigheten  enligt 3 kap. 44 §, 4 kap. 13 eller 39 § eller 6 kap. 8 §.
Lag (2022:596)
.
Bevarande av information
15 §
Regeringen eller den myndighet som regeringen bestämmer får meddela föreskrifter om skyldighet för elleverantörer att dokumentera och bevara uppgifter om leveransavtal, derivatinstrument och transaktioner som gäller sådana avtal eller instrument samt att på begäran lämna sådana uppgifter till en svensk myndighet eller Europeiska kommissionen.
Lag (2012:335)
.
Skyldighet att informera myndighet om avbrytande av  överföringen av el
16 §
Regeringen eller den myndighet som regeringen  bestämmer får meddela föreskrifter om skyldighet för  nätkoncessionshavare att informera en myndighet om avbrytande  av överföringen av el till elanvändare och skälen till  avbrytandet.
Lag (2018:1448)
.
Information som nätmyndigheten behöver enligt  elmarknadsdirektivet
17 §
Regeringen eller den myndighet som regeringen bestämmer  får meddela föreskrifter om skyldighet för nätföretag att till  nätmyndigheten lämna information som myndigheten behöver för  att fullgöra sina uppgifter enligt artikel 59.1 i  elmarknadsdirektivet.
Lag (2022:596)
.
13 kap. Övriga bestämmelser
Ansvarsbestämmelser
1 §
Till böter eller fängelse i högst ett år döms den som  uppsåtligen eller av oaktsamhet
1. bryter mot 2 kap. 1 eller 3 §, eller
2. bryter mot villkor som meddelats med stöd av 2 kap. 18 §.
Till böter döms den som uppsåtligen eller av oaktsamhet
1. bryter mot 2 kap. 47 §, eller
2. bryter mot föreskrifter som har meddelats med stöd av 
8 kap. 10 §.
I ringa fall ska gärningen inte utgöra brott.
Lag (2023:238)
.
2 §
Till ansvar enligt denna lag döms inte om gärningen är belagd med straff enligt brottsbalken.
3 §
Den som har åsidosatt ett vitesföreläggande döms inte till ansvar enligt denna lag för gärning som omfattas av föreläggandet.
4 §
Har upphävts genom
lag (2024:831)
.
Överklagande till regeringen
5 §
Följande beslut av nätmyndigheten får överklagas till  regeringen:
1. beslut enligt 2 kap. 1, 6-9, 22, 25-29, 31, 39, 41, 43, 44  och 48 §§, om ärendet avser en ledning som ingår i ett  transmissionsnät,
2. beslut att inte inleda en omprövning efter en ansökan som  avses i 2 kap. 32 §, om ärendet avser en ledning som ingår i  ett transmissionsnät eller avser en utlandsförbindelse, och
3. beslut i frågor om tillträde till mark enligt 2 kap. 57 och 
62 §§.
Lag (2021:741)
.
Överklagande till mark- och miljödomstol
6 §
Andra beslut av nätmyndigheten enligt 2 kap. än de som  anges i 5 § får överklagas till mark- och miljödomstol.
Beslut enligt 2 kap. 32 § att inleda en omprövning får dock  inte överklagas.
Lag (2021:741)
.
Överklagande till allmän förvaltningsdomstol
7 §
Andra beslut av en förvaltningsmyndighet enligt denna lag  än de som avses i 5 och 6 §§ får överklagas till allmän  förvaltningsdomstol.
Den systemansvariga myndighetens beslut enligt 8 kap. 2 och 
5 §§ får dock inte överklagas.
Prövningstillstånd krävs vid överklagande till kammarrätten.
Lag (2023:238)
.
Miljöorganisationers rätt att överklaga
8 §
En sådan ideell förening eller annan juridisk person som  avses i 16 kap. 13 § miljöbalken får överklaga nätmyndighetens  beslut enligt 2 kap. 1, 6-9, 22, 26-31, 44 och 48 §§ samt  beslut att inte inleda en omprövning efter en ansökan som  avses i 2 kap. 32 §.
Lag (2022:596)
.
Hur beslut överklagas
9 §
Bestämmelser om hur beslut överklagas och  överklagandetiden finns i 43 och 44 §§ förvaltningslagen 
(2017:900).
När det gäller sådana beslut som ska kungöras enligt 2 kap. 
64 § räknas dock tiden för överklagande, för den som inte ska  delges beslutet enligt 2 kap. 63 §, från den dag som infaller  en vecka efter det att beslutet har kungjorts i Post- och  Inrikes Tidningar.
Den som vill överklaga ett beslut med stöd av 8 § ska göra det  innan tiden för överklagande har gått ut för parterna och  övriga sakägare.
Lag (2021:741)
.
Övergångsbestämmelser
1997:857
1. Denna lag träder i kraft den 1 januari 1998, då lagen
(1902:71 s. 1), innefattande vissa bestämmelser om elektriska anläggningar, och lagen (1994:618) om handel med el, m.m., skall upphöra att gälla.
2. För en elanvändare som har debiterats kostnaden för en mätare med tillhörande insamlingsutrustning och för dess installation i uttagspunkten enligt 2 § 10 mom. första stycket lagen (1902:71 s. 1), innefattande vissa bestämmelser om elektriska anläggningar, skall 2 § 10 mom. andra stycket nämnda lag alltjämt gälla.
3. I ärenden om prisreglering enligt 10 § lagen (1994:618) om handel med el, m.m., som är anhängiga vid den nya lagens ikraftträdande skall äldre bestämmelser tillämpas.
4. Punkten 4 i övergångsbestämmelserna till lagen (1994:617) om ändring i lagen (1902:71 s. 1), innefattande vissa bestämmelser om elektriska anläggningar, i dess lydelse enligt lagen 1995:1140 skall alltjämt gälla.
5. Punkterna 2 och 3 i övergångsbestämmelserna till lagen
(1994:617) om ändring i lagen (1902:71 s. 1), innefattande vissa bestämmelser om elektriska anläggningar, skall alltjämt gälla i ärenden där ansökan har gjorts före den 1 januari 1996.
6. För ledningar som före ikraftträdandet av denna lag har dragits fram enligt vad som sägs i 5 b § lagen (1902:71 s. 1), innefattande vissa bestämmelser om elektriska anläggningar, skall 5 b § alltjämt gälla.
7. Om en ledning har dragits fram före den 1 juli 1982 tillämpas 2 kap. 24 § endast om ledningen var i bruk nämnda dag eller togs i bruk därefter och återställningsåtgärder är påkallade ur allmän synpunkt.
1998:854
1. Denna lag träder i kraft den 1 januari 1999.
2. Ett ärende om prövning av nätkoncession skall handläggas och bedömas enligt äldre bestämmelser, om ärendet har inletts före denna lags ikraftträdande. Bestämmelserna om miljökvalitetsnormer i miljöbalken skall dock tillämpas omedelbart.
1998:1651
1. Denna lag träder i kraft den 1 januari 1999.
2. Om någon annan än den som innehar nätkoncession för stamnätet eller största delen av det har beviljats nätkoncession för en utlandsförbindelse före den 1 januari 1998 gäller följande.
a. På en sådan nätkoncession tillämpas 2 kap. 10 § andra stycket i dess äldre lydelse.
b. På en sådan nätkoncession tillämpas 2 kap. 18 § första stycket i dess äldre lydelse.
3. Om nätmyndigheten före ikraftträdandet av denna lag har beviljat ett undantag enligt 3 kap. 3 § första stycket skall 3 kap. 3 § andra stycket i sin äldre lydelse tillämpas på de berörda koncessionsområdena.
4. Om ett eller flera koncessionsområden har slagits samman helt eller delvis före ikraftträdandet av denna lag skall 4 kap. 3 § i sin äldre lydelse tillämpas på de berörda koncessionsområdena.
5. Föreskrifterna i 12 kap. 7 och 8 §§ tillämpas beträffande årsrapporter och revisorsintyg för räkenskapsår som avslutas den 31 december 1998 eller senare.
1999:770
1. Denna lag träder i kraft den 1 november 1999.
2. Elleverantörer som är leveransskyldiga enligt 8 kap. 5 §
första stycket skall senast den 1 december 1999 underrätta berörda innehavare av nätkoncession om i vilka uttagspunkter de levererar el. Detta gäller dock inte de elleverantörer som före den 1 november 1999 omfattades av bestämmelsen i 8 kap. 5 § i dess äldre lydelse.
3. Ett övertagande av leveranserna eller ett övertagande av balansansvar får inte gälla från och med den 1 januari 2000 eller den 1 mars 2000. Detta gäller dock inte uttagspunkter där leverans av el sker enligt leveransavtal som har ingåtts före den 1 november 1999 och enligt vilka elleveranserna skall upphöra under december 1999 eller februari 2000.
4. Förbrukningen hos elkunder som inte omfattas av bestämmelsen i 3 kap. 10 § andra stycket får till utgången av 2001 mätas och beräknas enligt den nämnda bestämmelsen. Detsamma gäller inmatningen från producenter till utgången av 2002.
Lag (2001:1298)
.
5. En elanvändare vars elförbrukning över tiden, enligt ett leveransavtal som gäller vid lagens ikraftträdande, skall mätas på annat sätt än enligt föreskrifter om schablonberäkning, meddelade med stöd av 3 kap. 10 §, omfattas inte av bestämmelserna i 3 kap. 11 § första stycket under leveransavtalets återstående giltighetstid, dock längst till utgången av 2004.
En elleverantör som har ett sådant leveransavtal med en elanvändare skall anmäla detta till innehavaren av nätkoncession. I anmälan skall uppgift om leveransavtalets giltighetstid lämnas.
Lag (2002:122)
.
6. Bestämmelsen i 3 kap. 12 § skall alltjämt gälla för de elanvändare som omfattades av bestämmelsen före lagens ikraftträdande.
7. I tvister enligt 5 kap. 7 § eller 10 § som, vid lagens ikraftträdande, är anhängiga vid nätmyndigheten eller allmän förvaltningsdomstol skall äldre bestämmelser tillämpas.
8. En anmälan enligt 5 kap. 10 § andra stycket som har gjorts senast den 30 april 1999 gäller som en underrättelse enligt den nya bestämmelsen i 8 kap. 6 § om övertagande av leveranser från och med den 1 november 1999. Detta gäller dock bara om elanvändaren senast den 31 augusti 1999 har anmält till innehavaren av nätkoncession vem som skall överta leveranserna.
9. En anmälan enligt 5 kap. 10 § andra stycket som har gjorts efter den 30 april 1999 men senast den 31 augusti 1999 gäller som en underrättelse om övertagande av leveranser från och med den 1 december 1999 enligt den nya bestämmelsen i 8 kap. 6 §.
Detta gäller dock bara om elanvändaren senast den 31 augusti 1999 har anmält till innehavaren av nätkoncession vem som skall överta leveranserna.
10. En underrättelse enligt 8 kap. 4 § andra stycket i dess äldre lydelse skall gälla som en underrättelse enligt 8 kap. 9 första stycket.
2002:121
1. Denna lag träder i kraft den 1 januari 2003 i fråga om 3 kap. 10 a och 11 a §§ samt i övrigt den 1 juli 2002.
2. Bestämmelserna i 3 kap. 3 § första stycket i dess nya lydelse tilllämpas första gången i fråga om redovisning för det räkenskapsår som börjar den 1 januari 2003 eller närmast därefter.
3. Nätkoncessionshavare som innehar flera nätkoncessioner för område skall före utgången av augusti 2002 till nätmyndigheten anmäla hur koncessionshavaren anser att redovisning av områdena enligt 3 kap. 3 § första stycket i dess nya lydelse skall ske.
Nätmyndigheten skall därefter fatta beslut om detta. Om nätmyndigheten inte inom fyra månader från det anmälan kom in fattat beslut i redovisningsfrågan skall redovisning ske i enlighet med koncessionshavarens anmälan. Nätmyndighetens beslut får överklagas hos allmän förvaltningsdomstol.
Prövningstillstånd krävs vid överklagande till kammarrätten.
4. Beslut som meddelats enligt 3 kap. 3 § första stycket i dess äldre lydelse gäller till dess nätmyndigheten meddelat ett nytt beslut enligt punkten 3 eller tidsfristen i punkten 3 löpt ut samt ny redovisning skall påbörjas enligt 3 kap. 3 § tredje stycket och punkten 2.
5. Bestämmelserna i 4 kap. 1 § i dess nya lydelse tillämpas första gången i fråga om nättariffer som gäller från och med det räkenskapsår som börjar den 1 juli 2002 eller närmast därefter.
6. Bestämmelserna i 3 kap. 6 § andra stycket, 7 § andra stycket, 11 § tredje stycket, 14 § andra stycket och 15 §
tredje stycket samt 4 kap. 10 § tredje stycket i deras nya lydelse tillämpas på sådana tvister, i vilka ansökan kommit in till nätmyndigheten den 1 juli 2004 eller senare.
Lag (2003:117)
.
2002:653
1. Denna lag träder i kraft den 1 augusti 2002.
2. Bestämmelserna i 4 kap. 5 och 8 §§ i deras nya lydelse tillämpas första gången i fråga om nättariffer som gäller från och med det räkenskapsår som börjar den 1 augusti 2002 eller närmast därefter.
3. 8 kap. 8 § i sin äldre lydelse tillämpas i de fall då en elleverantör har anvisats före ikraftträdandet.
2005:404
1. Denna lag träder i kraft den 1 juli 2006 i fråga om 3 kap.
10 § och i övrigt den 1 juli 2005.
2. Bestämmelserna i 3 kap. 2 § och 3 kap. 5 § första och andra styckena i dess nya lydelse tillämpas första gången, såvitt avser fjärrvärmeverksamhet, i fråga om redovisning respektive revision för det räkenskapsår som börjar den 1 juli 2005 eller närmast därefter.
3. Bestämmelserna i 3 kap. 6 § andra stycket och 3 kap. 7 §
andra stycket i deras nya lydelse samt bestämmelserna i 3 kap.
6 § tredje stycket och 3 kap. 7 § tredje stycket tillämpas på sådana tvister i vilka ansökan kommer in till nätmyndigheten den 1 juli 2005 eller senare.
4. En koncessionshavare som före den 1 november 2004 har ingått ett avtal om inköp av el för att täcka nätförluster får tillämpa avtalet under dess återstående giltighetstid, dock längst till utgången av oktober 2007.
5. Bestämmelserna i 4 kap. 1 § första-fjärde styckena i deras nya lydelse tillämpas på nättariffer som gäller från och med det räkenskapsår som börjar den 1 juli 2005 eller närmast därefter.
6. Balansavtal som den systemansvariga myndigheten har ingått före den 1 juli 2005 omfattas inte av den nya bestämmelsen i 8 kap. 4 a § under avtalens återstående giltighetstid.
7. Bestämmelserna i 8 kap. 12 § tillämpas från och med den 1 april 2006.
8. Bestämmelserna i 8 kap. 13 § tillämpas från och med den 1 februari 2006.
2005:1110
1. Denna lag träder i kraft den 1 januari 2011 i fråga om 3 kap. 9 a § och i övrigt den 1 januari 2006.
2. Bestämmelserna i 10 kap. om avbrottsersättning gäller inte för den period av ett elavbrott som har inträffat före den 1 januari 2006. Däremot skall bestämmelserna tillämpas på ett sådant elavbrott för den period av avbrottet som ligger efter den 31 december 2005, om avbrottet härefter varat i minst tolv timmar.
2008:265
1. Denna lag träder i kraft den 1 juli 2008.
2. Äldre föreskrifter gäller fortfarande i tillsynsärenden om redovisning av fjärrvärmeverksamhet och i tillsynsärenden om revisorns granskning i fråga om räkenskapsår som börjat före den 1 juli 2008.
2009:892
1. Denna lag träder i kraft den 1 januari 2010 i fråga om 1 kap. 5 a §, 5 kap., 12 kap. 2 § och 13 kap. 5 § samt i övrigt den 1 januari 2012.
2. Den första tillsynsperioden enligt 5 kap. 1 § börjar den 1 januari 2012.
3. Äldre föreskrifter gäller fortfarande för nättariffer som avser tid före den 1 januari 2012.
2010:1968
1. Denna lag träder i kraft den 1 april 2011.
2. Äldre bestämmelser gäller om ett beslut om delgivning enligt 15-17 §§ delgivningslagen (1970:428) har fattats före den 1 april 2011 eller om en handling har skickats eller lämnats före denna tidpunkt.
2011:712
1. Denna lag träder i kraft den 1 oktober 2011 i fråga om 8 kap. 6 och 9 §§, den 1 januari 2012 i fråga om 5 kap. 3 och 10-18 §§ och i övrigt den 1 augusti 2011.
2. Ett stamnätsföretag som har ansökt om certifiering enligt lagen (2011:710) om certifiering av stamnätsföretag för el får bedriva verksamhet utan hinder av 3 kap. 1 f och 1 g §§
till dess att ett slutligt beslut i frågan om certifiering har vunnit laga kraft, dock längst till och med den 2 mars 2012.
2011:1386
Denna lag träder i kraft den 1 januari 2012 och tillämpas på ränta som hänför sig till tid från och med den 1 januari 2013.
2012:335
1. Denna lag träder i kraft den 1 juli 2012.
2. De nya bestämmelserna i 4 kap. 1 a § tillämpas dock inte på
a) sådana avtal om tillträde till en ledning eller ett ledningsnät som en nätkoncessionshavare ingår före den 1 januari 2013, eller
b) avtal som nätkoncessionshavaren ingår under tiden från det att en ansökan om metodprövning har lämnats in till nätmyndigheten till dess att myndigheten har meddelat beslut i ärendet, om ansökan har lämnats in före utgången av augusti 2012.
2013:207
1. Denna lag träder i kraft den 1 juni 2013.
2. Trots det som anges i 2 kap. 1 a § ska ärenden som har inletts hos regeringen före ikraftträdandet men ännu inte avgjorts prövas av regeringen.
3. Äldre föreskrifter gäller fortfarande i fråga om överklagande av beslut som har meddelats före ikraftträdandet.
4. En nätkoncession som gäller vid ikraftträdandet ska gälla tills vidare.
En nätkoncession för linje som gäller vid ikraftträdandet ska dock anses som en sådan nätkoncession för linje som enligt 2 kap. 13 § i dess nya lydelse gäller för en viss tid, om den senast bestämda giltighetstiden är kortare än tjugofem år eller nätkoncessionshavaren före ikraftträdandet har ansökt om att giltighetstiden ska förlängas med en kortare tid än fyrtio år. Detta innebär inte att den giltighetstid som redan har bestämts begränsas.
5. En ansökan, som har lämnats in före ikraftträdandet, om förlängning av giltighetstiden för en nätkoncession för linje med fyrtio år ska prövas i sak, om nätkoncessionshavaren begär det före utgången av november 2013. Ansökan ska i sådant fall behandlas som en ansökan enligt 2 kap. 14 § i dess nya lydelse om att nätkoncessionen ska gälla tills vidare.
6. Ett beslut enligt 2 kap. 14 § i dess äldre lydelse att förlänga giltighetstiden för en nätkoncession för linje med tjugofem år eller mer ska vid tillämpningen av 2 kap. 15 b §
jämställas med ett beslut att meddela nätkoncession.
7. Om ett beslut att meddela nätkoncession för linje har vunnit laga kraft före ikraftträdandet, ska innehavaren av nätkoncessionen färdigställa den ledning som nätkoncessionen avser före utgången av maj 2018 i stället för inom den tid som anges i 2 kap. 16 a § första stycket.
8. Trots det som anges i 2 kap. 16 c § behöver en anmälan inte göras före utgången av maj 2014 i fråga om en ledning som har färdigställts före ikraftträdandet.
2014:270
1. Denna lag träder i kraft den 1 juni 2014.
2. De nya bestämmelserna i 4 kap. 1 § första stycket andra meningen ska tillämpas vid en metodprövning enligt 4 kap. 1 a §
första gången i fråga om nättariffer som gäller från och med det räkenskapsår som börjar den 1 januari 2015 eller närmast därefter.
3. De nya bestämmelserna i 5 kap. 7 a § tillämpas första gången i fråga om en tillsynsperiod som börjar efter utgången av år 2015.
2015:259
1. Denna lag träder i kraft den 1 juli 2015.
2. Bestämmelserna i 3 kap. 3 a § andra stycket tillämpas första gången i fråga om redovisning för det räkenskapsår som börjar den 1 juli 2015 eller närmast därefter.
2017:18
1. Denna lag träder i kraft den 1 april 2017.
2. Om en nätkoncessionshavare före ikraftträdandet har ingått  ett avtal med en elleverantör, som i avtalet har åtagit sig  att leverera el till elanvändare som saknar elleverantör,  gäller inte skyldigheterna enligt 8 kap. 8 § första stycket  för nätkoncessionshavaren under den löptid som återstår av  avtalet vid ikraftträdandet. För nätkoncessionshavaren ska i  stället 8 kap. 8 § första stycket i den äldre lydelsen  gälla.
2017:1033
1. Denna lag träder i kraft den 1 januari 2018.
2. Äldre föreskrifter gäller fortfarande för handläggningen  och prövningen av ärenden som har inletts före  ikraftträdandet.
3. Äldre föreskrifter gäller fortfarande i fråga om beslut  att en verksamhet eller åtgärd inte kan antas medföra en  betydande miljöpåverkan som har meddelats före  ikraftträdandet och i fråga om samråd som har skett före  ikraftträdandet.
2018:1448
1. Denna lag träder i kraft den 1 januari 2019.
2. Den som före den 1 januari 1998 har beviljats  nätkoncession för en utlandsförbindelse och inte är ett  transmissionsnätsföretag eller en juridisk person där ett  sådant företag har ett bestämmande inflytande får inneha  nätkoncessionen trots 2 kap. 10 § andra stycket första  meningen. I fråga om en sådan nätkoncession tillämpas inte 
2 kap. 18 § första stycket 3.
3. För en intäktsram som fastställts före ikraftträdandet  tillämpas 5 kap. 6-9 §§ i den äldre lydelsen i stället för 
5 kap. 1, 7, 9 och 11 §§.
4. Äldre föreskrifter gäller fortfarande för en sådan  omprövning enligt 5 kap. 12 eller 13 § i den äldre lydelsen  som har inletts före ikraftträdandet.
5. Äldre föreskrifter gäller fortfarande för överklagande av  beslut som har meddelats före ikraftträdandet.
6. Om intäktsramen för tillsynsperioden 2016-2019 har ökats  med tilllämpning av 5 kap. 20 § i den äldre lydelsen, ska den  ökningen inte beaktas vid tillämpningen av 5 kap. 29 §.
Lag (2020:73)
.
2021:741
1. Denna lag träder i kraft den 1 augusti 2021.
2. När det gäller en ledning som drogs fram före den 1 juli 
1982 ska 2 kap. 51 § tillämpas endast om
a) ledningen var i bruk den 1 juli 1982 eller togs i bruk  därefter och återställningsåtgärderna behövs från allmän  synpunkt, eller
b) ledningen inte längre får användas till följd av ett beslut  om ändring av nätkoncessionen enligt 2 kap. 27 eller 28 §.
3. Äldre föreskrifter gäller fortfarande i fråga om  överklagande av beslut som har meddelats före ikraftträdandet.
2022:596
1. Denna lag träder i kraft den 1 juli 2022.
2. Bestämmelsen i 3 kap. 7 § första stycket tillämpas inte på  sådana avtal om stödtjänster som
a) ett nätföretag ingår före den 1 januari 2023, eller
b) nätföretaget ingår under tiden från det att en ansökan om  metodprövning lämnas in till nätmyndigheten till dess att  myndigheten har meddelat beslut i ärendet, om ansökan lämnas  in före utgången av augusti 2022.
3. Trots 3 kap. 12 § får ett nätföretag bedriva annan  verksamhet än nätverksamhet till och med den 31 december 2023,  om företaget bedriver verksamheten vid ikraftträdandet.
4. Trots 3 kap. 19 § får ett distributionsnätsföretag, som  innehar en laddningspunkt vid ikraftträdandet, äga, utveckla,  förvalta och driva laddningspunkten till och med den 
31 december 2023.
5. Bestämmelsen i 3 kap. 49 § andra meningen tillämpas första  gången i fråga om redovisning för ett räkenskapsår som börjar  den 1 juli 2022 eller närmast därefter.
6. I fråga om en uttagspunkt som omfattas av ett tillstånd som  har lämnats före ikraftträdandet gäller 4 kap. 6 och 7 §§ i  den äldre lydelsen.
7. För en intäktsram som har bestämts före ikraftträdandet  tillämpas inte 5 kap. 12 a och 12 b §§.
8. Allmän domstol får pröva ett mål som har inletts före  ikraftträdandet trots 3 kap. 44 §, 4 kap. 13 och 39 §§ och 
6 kap. 8 §.
2023:238
1. Denna lag träder i kraft den 1 juni 2023.
2. Bestämmelserna i 8 kap. 13, 24 och 26 §§ ska inte tillämpas  i fråga om aggregeringstjänster som tillhandahålls i en  leveranspunkt innan nätmyndigheten för första gången har  godkänt metoder för att utforma avtal enligt 8 kap. 14 § när  det gäller de obalanser som aggregeringstjänsterna kan  medföra.
3. Äldre föreskrifter gäller fortfarande i fråga om vilka  uppgifter ett avtal mellan en elleverantör och en elanvändare  om leverans av el ska innehålla, om avtalet är tidsbegränsat  och har träffats före ikraftträdandet.
2024:338
1. Denna lag träder i kraft den 1 juli 2024.
2. Äldre föreskrifter gäller fortfarande när mål och ärenden  som har inletts före ikraftträdandet prövas.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.