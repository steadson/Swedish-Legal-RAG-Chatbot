Title: Försäkringsrörelselag (2010:2043)
SFS Number: Svensk författningssamling 2010:2043
URL: https://www.riksdagen.se/sv/dokument-och-lagar/dokument/svensk-forfattningssamling/forsakringsrorelselag-20102043_sfs-2010-2043/
Source Link: http://rkrattsbaser.gov.se/sfst?bet=2010:2043
Amendment Register Link: http://rkrattsbaser.gov.se/sfsr?bet=2010:2043
Ministry/Authority: Finansdepartementet FMA FPM
Issued: 2010-12-22
Metadata: {"Utfärdad": "2010-12-22", "Ändrad": "t.o.m. SFS 2025:183"}

==================================================

Försäkringsrörelselag (2010:2043)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2010:2043
Departement/myndighet
:   
Finansdepartementet FMA FPM
Utfärdad
:   
2010-12-22
Ändrad
:   
t.o.m. SFS 2025:183
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Tillstånd för försäkringsföretag
3 kap. Verksamhet i ett annat land inom EES
4 kap. Grundläggande bestämmelser om ett försäkringsföretags rörelse
5 kap. Tillgångar, skulder och försäkringstekniska avsättningar
6 kap. Investeringar
7 kap. Kapitalbas
8 kap. Solvenskapitalkrav och minimikapitalkrav
9 kap. Interna modeller
10 kap. Företagsstyrning
11 kap. Associationsrättsliga bestämmelser för försäkringsaktiebolag
12 kap. Associationsrättsliga bestämmelser för ömsesidiga försäkringsbolag
13 kap. Associationsrättsliga bestämmelser för försäkringsföreningar
14 kap. Överlåtelse av försäkringsbestånd
15 kap. Lämplighetsprövning av ägare i försäkringsaktiebolag
16 kap. Offentliggörande
17 kap. Tillsyn
18 kap. Ingripanden
19 kap. Grupptillsyn
20 kap. Specialföretag
21 kap. Överklagande m.m.
Övergångsbestämmelser
1 kap. Inledande bestämmelser
Lagens tillämpningsområde
1 §
Denna lag innehåller bestämmelser om försäkringsrörelse som drivs av försäkringsföretag och om verksamhet som drivs av svenska specialföretag. Lagen gäller inte försäkringsrörelse som drivs enligt andra författningar än denna lag.
Lag (2015:700)
.
2 §
För utländska försäkringsgivares verksamhet i Sverige gäller lagen (1998:293) om utländska försäkringsgivares och tjänstepensionsinstituts verksamhet i Sverige.
Försäkringsföretag
3 §
Med försäkringsföretag avses försäkringsaktiebolag, ömsesidigt försäkringsbolag och försäkringsförening.
4 §
Med livförsäkringsföretag avses försäkringsföretag som uteslutande eller så gott som uteslutande driver direkt livförsäkringsrörelse eller rörelse avseende återförsäkring av livförsäkring. Andra försäkringsföretag är skadeförsäkringsföretag.
Skadeförsäkring och livförsäkring
5 §
Med skadeförsäkring avses en sådan försäkring som anges i 2 kap. 11 § första stycket. Med livförsäkring avses en sådan försäkring som anges i 2 kap. 12 §.
Särskilt om tillämpningen av bestämmelserna om livförsäkring
Tillämpning av bestämmelser om livförsäkring på sjuk- och olycksfallsförsäkring m.m.
6 §
Bestämmelserna om livförsäkring, med undantag för 8 kap., får tillämpas på skadeförsäkringar som avses i 2 kap. 11 §
första stycket klasserna 1 och 2 samt på avgångsbidragsförsäkringar.
Bestämmelserna om livförsäkring, med undantag för 5 och 8 kap., behöver inte tillämpas på sådana livförsäkringar som avses i 2 kap. 12 § klasserna I b och IV, om premien är beräknad och bestämd för längst fem år.
Lag (2015:700)
.
Livränta och sjukränta
7 §
Ersättning som betalas i form av livränta eller sjukränta utgör livförsäkring om ersättningen betalas från en livförsäkring, och skadeförsäkring om ersättningen betalas från en skadeförsäkring. Om en sådan ränta har köpts i ett livförsäkringsföretag, ska den dock i detta företag utgöra livförsäkring.
För sådan livränta eller sjukränta som tillhör skadeförsäkring gäller de särskilda bestämmelserna om livförsäkring i 14 kap. 16 och 17 §§.
Lag (2015:700)
.
8 §
Har upphävts genom
lag (2015:700)
.
Återförsäkring
9 §
Med återförsäkring avses verksamhet som består i att  överta risker som överlåts av ett försäkringsföretag, en  utländsk försäkringsgivare eller ett tjänstepensionsföretag.
Lag (2019:766)
.
Återförsäkringsbolag
10 §
Med återförsäkringsbolag avses ett försäkringsaktiebolag eller ett ömsesidigt försäkringsbolag som har fått tillstånd för rörelse som bara avser återförsäkring.
Försäkringstagare och försäkrad
11 §
Med försäkringstagare avses den som har ingått ett avtal om försäkring med ett försäkringsföretag. Med försäkrad avses den vars intresse är försäkrat mot en skada eller den vars liv eller hälsa en försäkring gäller för.
Övriga definitioner
Behörig myndighet, EES, försäkringsholdingföretag och specialföretag
12 §
I denna lag betyder
1. behörig myndighet: en utländsk myndighet som har behörighet  att utöva tillsyn över en utländsk försäkringsgivare eller  över ett försäkringsföretag,
2. blandat finansiellt holdingföretag: ett sådant företag som  avses i 1 kap. 3 § 4 lagen (2006:531) om särskild tillsyn över  finansiella konglomerat,
3. EES: Europeiska ekonomiska samarbetsområdet,
4. EES-försäkringsgivare: en utländsk försäkringsgivare vars  hemland hör till EES och som omfattas av Solvens II-
direktivet,
5. externt kreditvärderingsinstitut: ett  kreditvärderingsinstitut som har fått tillstånd eller blivit  certifierat enligt Europaparlamentets och rådets förordning 
(EG) nr 1060/2009 av den 16 september 2009 om  kreditvärderingsinstitut eller en centralbank som utfärdar  kreditvärderingar som inte omfattas av den förordningen,
6. försäkringsholdingföretag: ett moderföretag som inte är ett  försäkringsföretag, en EES-försäkringsgivare, ett  försäkringsföretag från tredjeland eller ett blandat  finansiellt holdingföretag och vars huvudsakliga verksamhet är  att förvärva och förvalta andelar i dotterföretag som  uteslutande eller huvudsakligen är försäkringsföretag, EES-
försäkringsgivare eller försäkringsgivare från tredjeland,
7. försäkringsholdingföretag med blandad verksamhet: ett  moderföretag som inte är ett försäkringsföretag, en EES-
försäkringsgivare, en försäkringsgivare från tredjeland, ett  blandat finansiellt holdingföretag eller ett  försäkringsholdingföretag och som har minst ett dotterföretag  som är försäkringsföretag,
8. försäkringsgivare från tredjeland: en utländsk  försäkringsgivare vars hemland inte hör till EES och som  skulle omfattas av Solvens II-direktivet om dess hemland hörde  till EES,
9. grupptillsynsmyndighet: den myndighet som enligt 19 kap. 
6 § ansvarar för grupptillsynen,
10. Solvens II-direktivet: Europaparlamentets och rådets  direktiv 2009/138/EG av den 25 november 2009 om upptagande och  utövande av försäkrings- och återförsäkringsverksamhet 
(Solvens II), i lydelsen enligt Europaparlamentets och rådets  direktiv (EU) 2019/2177,
11. specialföretag: ett aktiebolag eller en ekonomisk förening  som, utan att vara ett försäkringsföretag eller en utländsk  försäkringsgivare, övertar försäkringsrisker från ett  försäkringsföretag eller en EES-försäkringsgivare och som till  fullo finansierar sin exponering för riskerna genom inkomster  från emissioner av skuldebrev eller någon annan liknande form  av finansiering, för vilken rätten till återbetalning är  underordnad företagens skyldigheter enligt avtal om  riskövertagande,
12. tillsynskollegium: en permanent men flexibel struktur för  samarbete, samordning och beslutsfattande mellan  Finansinspektionen och en eller flera behöriga myndigheter  eller mellan flera behöriga myndigheter vid tillsynen över en  grupp enligt 19 kap., och
13. tjänstepensionsföretag: ett företag som har tillstånd att  driva tjänstepensionsverksamhet enligt lagen (2019:742) om  tjänstepensionsföretag.
Lag (2021:461)
.
Ägarintresse
13 §
Med ägarintresse avses att ett företag direkt eller indirekt innehar minst 20 procent av kapitalet eller minst 20 procent av samtliga röster i ett annat företag.
Lag (2015:700)
.
Nära förbindelser
14 §
Ett försäkringsföretag och ett annat företag ska anses ha nära förbindelser, om
1. det ena företaget direkt eller indirekt genom dotterföretag äger minst 20 procent av kapitalet eller disponerar över minst 20 procent av samtliga röster i det andra företaget,
2. det ena företaget direkt eller indirekt utgör moderföretag till det andra eller det finns en annan likartad förbindelse mellan företagen, eller
3. båda företagen är dotterföretag till eller har en likartad förbindelse med en och samma juridiska person eller står i ett motsvarande förhållande till en och samma fysiska person.
Nära förbindelser ska även ett försäkringsföretag och en fysisk person anses ha, om
1. den fysiska personen
a) äger minst 20 procent av kapitalet i försäkringsföretaget,
b) disponerar över minst 20 procent av samtliga röster i försäkringsföretaget, eller
c) på annat sätt har sådant inflytande över försäkringsföretaget att personens ställning motsvarar den som ett moderföretag har i förhållande till ett dotterföretag, eller
2. det finns en annan likartad förbindelse mellan denna person och försäkringsföretaget.
Kvalificerat innehav
15 §
Med ett kvalificerat innehav avses enligt denna lag ett direkt eller indirekt ägande i ett företag, om innehavet representerar tio procent eller mer av kapitalet eller av samtliga röster eller annars möjliggör ett väsentligt inflytande över ledningen av företaget.
16 §
Vid bedömningen av om ett innehav är kvalificerat enligt 
15 § ska följande bestämmelser i 4 kap. lagen (1991:980) om  handel med finansiella instrument tillämpas:
- 2 § första stycket 1 om depåbevis,
- 4 § om beräkning av innehavet,
- 5 § andra stycket om beräkning av antalet aktier eller  röstetal,
- 12 § 1 och 2 om undantag för aktier som innehas för  clearing och avveckling eller förvaltas för någon annans  räkning,
- 13 § om aktier som ingår i handelslager,
- 14 § om aktier som innehas av marknadsgaranter, samt
- 16 och 17 §§ om undantag för vissa moderföretag.
Vid bedömningen ska det också tillämpas föreskrifter
- om aktier som innehas av marknadsgaranter, som har  meddelats med stöd av 7 kap. 1 § 3 lagen om handel med  finansiella instrument eller 23 kap. 15 § 1 lagen (2007:528)  om värdepappersmarknaden, och
- om undantag för vissa moderföretag, som har meddelats med  stöd av 7 kap. 1 § 4 lagen om handel med finansiella  instrument.
Det som föreskrivs om aktier i de bestämmelser som ska  tillämpas enligt första och andra styckena ska också  tillämpas för andra andelar i företag.
Aktier eller andelar som ett värdepappersinstitut eller ett  kreditinstitut som driver finansieringsrörelse innehar till  följd av verksamhet enligt 2 kap. 1 § 6 lagen om  värdepappersmarknaden ska dock inte beaktas vid bedömningen,  under förutsättning att
1. rösträtten inte utnyttjas eller används på annat sätt för  att ingripa i emittentens förvaltning, samt
2. aktierna eller andelarna avyttras inom ett år från  förvärvet.
Det som föreskrivs i fjärde stycket ska också gälla för  aktier eller andelar som innehas under motsvarande  förutsättningar av ett utländskt värdepappersföretag eller av  ett utländskt kreditinstitut som driver finansieringsrörelse.
Lag (2017:233)
.
Anknutet företag
16 a §
Ett anknutet företag är ett företag som är
1. ett dotterföretag,
2. ett företag som annars är föremål för ägarintresse, eller
3. ett företag som har gemensam eller i huvudsak gemensam ledning enligt 16 b § med ett annat företag.
Lag (2015:700)
.
16 b §
Företag har gemensam eller i huvudsak gemensam ledning om de
1. står under samma ledning på grund av ett avtal mellan företagen eller en bestämmelse i företagens bolagsordning, bolagsavtal eller därmed jämförbara stadgar, eller
2. har styrelser eller motsvarande organ i utländska företag som till större delen består av samma personer och som har fullgjort sitt uppdrag under räkenskapsåret och fram till dess att årsredovisningar har upprättats i de berörda företagen.
Lag (2015:700)
.
Land där risken är belägen vid skadeförsäkring
17 §
För skadeförsäkring avses med land där risken är belägen
1. det land där försäkringstagaren har sin vanliga  vistelseort, om försäkringstagaren är en fysisk person, och
2. det land där det etableringsställe som försäkringen gäller  är beläget, om försäkringstagaren är en juridisk person.
När det gäller följande skadeförsäkringar ska dock med land  där risken är belägen avses
1. det land som byggnaden är belägen i, om försäkringen avser  byggnad eller byggnad och dess innehåll, till den del  byggnaden och innehållet omfattas av samma försäkring,
2. det land där fordonet är registrerat, om försäkringen avser  ett registreringspliktigt fordon, utom i de fall som avses i 
3,
3. det land till vilket fordonet ska införas, under 30 dagar  från det att fordonet har kommit i en köpares besittning, om  försäkringen avser ett fordon som är registrerat i ett EES-
land och som köps i syfte att införas till och stadigvarande  brukas i ett annat EES-land och köparen väljer att försäkra  fordonet i det landet, och
4. det land där försäkringstagaren har tecknat försäkringen,  om försäkringen har en giltighetstid av fyra månader eller  mindre och omfattar rese- eller semesterrisker oberoende av  försäkringsklass.
Lag (2023:671)
.
Land där åtagandet ska fullgöras vid livförsäkring
18 §
För livförsäkring avses med land där åtagandet ska fullgöras
1. det land där försäkringstagaren har sin vanliga vistelseort, om försäkringstagaren är en fysisk person, och
2. det land där det etableringsställe som försäkringen gäller är beläget, om försäkringstagaren är en juridisk person.
Undantag
Undantag beroende på storlek
19 §
Ett försäkringsföretag får beviljas undantag från 5-9, 16  och 19 kap. om
1. företagets årliga tecknade bruttopremieinkomster inte  överstiger ett belopp som motsvarar 5 400 000 euro,
2. företagets totala försäkringstekniska avsättningar brutto,  inklusive belopp som kan återvinnas enligt  återförsäkringsavtal och från specialföretag, inte överstiger  ett belopp som motsvarar 26 600 000 euro,
3. företaget ingår i en grupp, om gruppens totala  försäkringstekniska avsättningar, inklusive belopp som kan  återvinnas brutto enligt återförsäkringsavtal och från  specialföretag, inte överstiger ett belopp som motsvarar 
26 600 000 euro,
4. företagets verksamhet inte omfattar försäkrings- eller  återförsäkringsrisker som täcker kredit- och  borgensförbindelser,
5. företagets verksamhet inte omfattar försäkrings- eller  återförsäkringsrisker som täcker ansvarsförbindelser, såvida  de inte utgör underordnade risker,
6. företagets verksamhet inte omfattar mottagen återförsäkring
a) med premier som överstiger ett belopp som motsvarar 
600 000 euro eller tio procent av bruttopremieinkomsterna,  eller
b) där försäkringstekniska avsättningar brutto, för belopp som  kan återvinnas enligt återförsäkringsavtal och från  specialföretag, inte överstiger ett belopp som motsvarar 
2 700 000 euro eller tio procent av de försäkringstekniska  avsättningarna, och
7. inte något av de belopp som anges i 1-3 och 6 har  överskridits under de föregående tre på varandra följande åren  och inte heller förväntas göra detta inom de följande fem  åren.
Undantag enligt första stycket får inte beviljas för ett  försäkringsföretag som driver gränsöverskridande verksamhet  eller verksamhet som sekundäretablering.
Lag (2023:724)
.
19 a §
Om något av de belopp som anges i 19 § första  stycket 1-3 och 6 har överskridits under tre på varandra  följande år, ska ett beviljat undantag upphöra att gälla från  och med det fjärde året. Ett försäkringsföretag ska snarast  möjligt anmäla ett sådant överskridande till  Finansinspektionen.
Lag (2023:111)
.
19 b §
Ett företag får beviljas undantag från 5-9, 16 och 
19 kap. i samband med att det får tillstånd att bedriva  försäkringsrörelse, om företagets tecknade  bruttopremieinkomster eller försäkringstekniska avsättningar  brutto, inklusive belopp som kan återvinnas enligt  återförsäkringsavtal och från specialföretag, inte förväntas  överskrida något av de belopp som anges i 19 § första stycket 
1-3 och 6 inom de följande fem åren.
Lag (2023:111)
.
19 c §
Ett försäkringsföretag som beviljats undantag enligt 19 eller 19 b § ska åtminstone ha
1. tillgångar som uppgår till ett belopp som motsvarar försäkringstekniska avsättningar för egen räkning,
2. ett särskilt anpassat, riskbaserat kapitalkrav,
3. särskilt anpassade garantibelopp,
4. en tillräcklig kapitalbas, och
5. ett företagsstyrningssystem som säkerställer att företaget styrs på ett sunt och ansvarsfullt sätt.
Lag (2015:700)
.
Undantag för försäkringsföreningar som har varit registrerade  som understödsföreningar
19 d §
En försäkringsförening som uppfyller villkoren i 19 §  får i samband med att den ges tillstånd att driva  försäkringsrörelse beviljas undantag från 4 kap. 2 och 4 §§  och 5-10, 16 och 19 kap., om föreningen
1. vid tidpunkten för ansökan om tillstånd att driva  försäkringsrörelse är registrerad enligt lagen (1972:262) om  understödsföreningar,
2. inte meddelar annan tjänstepensionsförsäkring än sådan som  avses i 1 kap. 4 § andra stycket 1 lagen (2019:742) om  tjänstepensionsföretag, och
3. inte väsentligen ändrat inriktningen eller utökat  omfattningen av sin verksamhet i förhållande till den  verksamhet som drevs enligt lagen om understödsföreningar.
En försäkringsförening som beviljats undantag enligt första  stycket anses vara en mindre förening om dess genomsnittligt  beräknade försäkringsförmåner per medlem eller annan  ersättningsberättigad understiger 50 procent av det  prisbasbelopp som fastställs enligt 2 kap. 7 §  socialförsäkringsbalken.
Lag (2021:1322)
.
19 e §
En försäkringsförening som har beviljats undantag  enligt 19 d § ska
1. säkerställa att information till försäkringstagare och de  som erbjuds att teckna en försäkring är anpassad efter  försäkringens art och tydligt visar försäkringens villkor och  värdeutveckling, att andra ersättningsberättigade ges den  information de behöver och att försäkringsbrev innehåller  uppgifter om villkoren för försäkringen,
2. ha tillgångar som minst uppgår till ett belopp som  motsvarar de beräknade försäkringsförmånerna med tillägg av  ett belopp som motsvarar ett schablonberäknat kapitalkrav,
3. ha samtliga tillgångar placerade på ett aktsamt sätt, och
4. styras på ett sunt och ansvarsfullt sätt i medlemmarnas  intresse.
Kraven i första stycket ska vara anpassade efter om det  beviljade undantaget avser en mindre förening.
Lag (2020:660)
.
19 f §
Om något av de belopp som anges i 19 § första  stycket 1-3 och 6 har överskridits under tre på varandra  följande år, ska ett undantag enligt 19 d § upphöra att gälla  från och med det fjärde året. En försäkringsförening ska  snarast möjligt anmäla ett sådant överskridande till  Finansinspektionen.
Finansinspektionen får besluta att ett beviljat undantag  enligt 19 d § ska upphöra att gälla om en försäkringsförening  väsentligen ändrar inriktningen eller utökar omfattningen av  sin verksamhet. En försäkringsförening ska snarast möjligt  anmäla en sådan ändring till Finansinspektionen.
Lag (2023:111)
.
Undantag beroende på verksamhet
20 §
Undantag från denna lag i ett enskilt fall får beslutas helt eller till vissa delar för
1. försäkringsföretag som bara tillhandahåller försäkringsförmåner vid dödsfall, om förmånerna inte överstiger den genomsnittliga begravningskostnaden för en avliden person eller utgår i annan form än pengar, och
2. lokala skadeförsäkringsbolag som bara meddelar försäkring enligt 2 kap. 11 § första stycket klass 18 (assistans) i form av naturaförmåner och vilkas årliga premieinkomst inte överstiger ett belopp som motsvarar 200 000 euro.
Lag (2015:700)
.
Undantag för försäkringsrörelse i utlandet
21 §
I fråga om försäkringsrörelse som drivs i utlandet får undantag från denna lag beslutas i ett enskilt fall, om det på grund av innehållet i utländsk rätt eller utländsk rättstillämpning finns skäl för det.
Prövningen av frågor om undantag
22 §
Frågor om undantag enligt 19-21 §§ prövas av Finansinspektionen.
Lag (2013:456)
.
Bemyndiganden
23 §
Regeringen eller den myndighet som regeringen bestämmer  får meddela föreskrifter om
1. drivande av försäkringsrörelse för att uppfylla Sveriges  åtaganden till följd av avtal mellan Europeiska unionen (EU)  och Schweiz,
2. hur tillgångarna enligt 19 c § 1 ska definieras, placeras  och värderas,
3. hur kapitalkravet enligt 19 c § 2 ska beräknas,
4. fastställande av garantibelopp enligt 19 c § 3,
5. kapitalbasens nivå, sammansättning och beräkningen av denna  enligt 19 c § 4,
6. hur ett företagsstyrningssystem enligt 19 c § 5 ska  utformas,
7. hur försäkringsförmånerna enligt 19 d § andra stycket och 
19 e § första stycket 2 ska beräknas,
8. information enligt 19 e § första stycket 1,
9. kapitalkrav enligt 19 e § första stycket 2,
10. tillgångar enligt 19 e § första stycket 3,
11. styrning av en förening enligt 19 e § första stycket 4,  och
12. den genomsnittliga begravningskostnaden enligt 20 § 1.
Lag (2020:660)
.
Övergångsregler för vissa försäkringar
24 §
För försäkringar som har tecknats i ett försäkringsaktiebolag eller ett ömsesidigt försäkringsbolag före den 1 januari 2000 gäller kravet på skälighet enligt 7 kap. 4 § första stycket och 19 kap. 5 §
försäkringsrörelselagen (1982:713) i deras lydelse före utgången av år 1999, om inte annat avtalas. Detsamma gäller om en sådan försäkring har förnyats efter utgången av år 1999.
25 §
För försäkringar som har meddelats av en understödsförening enligt lagen (1972:262) om understödsföreningar före den 1 april 2011 gäller kravet på skälighet enligt 11 § första stycket första meningen den lagen, om inte annat avtalas. Detsamma gäller om sådana försäkringar har förnyats efter det att den här lagen har börjat tillämpas.
2 kap. Tillstånd för försäkringsföretag
Tillståndsplikt
1 §
Försäkringsrörelse får drivas bara efter tillstånd.  Tillstånd får ges ett aktiebolag, ett ömsesidigt  försäkringsbolag, en försäkringsförening, ett ömsesidigt  tjänstepensionsbolag eller en tjänstepensionsförening.
Lag (2019:766)
.
Europabolag och europakooperativ
2 §
I fråga om europabolag och europakooperativ som driver  försäkringsrörelse och som har ett sådant förvaltningssystem  som avses i artiklarna 39-42 i rådets förordning (EG) nr 
2157/2001 av den 8 oktober 2001 om stadga för europabolag  eller artiklarna 37-41 i rådets förordning (EG) nr 1435/2003  av den 22 juli 2003 om stadga för europeiska kooperativa  föreningar ska följande bestämmelser i denna lag om styrelsen  eller dess ledamöter tillämpas på tillsynsorganet eller dess  ledamöter:
2 kap. 4 § första stycket 4 om ledningsprövning,
4 kap. 9 § första stycket 1 om avtal med eller till förmån för  styrelseledamot,
11 kap. 8 § och 13 kap. 17 § om uppgifter inför styrelseval,
11 kap. 10 § och 13 kap. 11 § om jäv för styrelseledamot,
17 kap. 13 § om rätt för Finansinspektionen att sammankalla  styrelsen och närvara vid sådant sammanträde samt delta i  överläggningarna,
18 kap. 11 § om återkallelse av tillstånd, och
19 kap. 45 § om tystnadsplikt.
Av 16 § andra stycket och 22 § lagen (2004:575) om europabolag  samt 21 § andra stycket och 26 § lagen (2006:595) om  europakooperativ framgår att de i första stycket angivna  bestämmelserna om styrelsen eller dess ledamöter ska tillämpas  också på ett europabolags eller ett europakooperativs  lednings- eller förvaltningsorgan eller dess ledamöter.
Lag (2019:766)
.
Förhandsbesked
3 §
Finansinspektionen ska, efter ansökan, lämna förhandsbesked om huruvida det krävs tillstånd för en planerad verksamhet.
Förutsättningar för tillstånd att driva försäkringsrörelse
Förutsättningar för tillstånd
4 §
Ett företag ska ges tillstånd att driva  försäkringsrörelse, om
1. bolagsordningen eller stadgarna stämmer överens med denna  lag och andra författningar som reglerar ett företags  bolagsordning eller stadgar samt i övrigt innehåller de  särskilda bestämmelser som behövs med hänsyn till omfattningen  och arten av den planerade verksamheten,
2. den planerade verksamheten kan antas komma att uppfylla  kraven enligt bestämmelserna i denna lag och andra  författningar som reglerar företagets verksamhet,
3. den som kommer att ha ett kvalificerat innehav i ett  försäkringsaktiebolag bedöms lämplig att utöva ett väsentligt  inflytande över ledningen av försäkringsaktiebolaget, och
4. de som avses ingå i styrelsen för företaget eller vara  verkställande direktör i det, eller vara ersättare för någon  av dem, eller de som avses ansvara för en sådan central  funktion som avses i 10 kap. 4 § har de insikter och den  erfarenhet som måste krävas av den som deltar i styrningen av  ett försäkringsföretag och även i övrigt är lämpliga för en  sådan uppgift.
Vid bedömningen enligt första stycket 3 ska kriterierna i 
15 kap. 5 § första stycket 1, 3 och 4 samt 6 § beaktas.
Lag (2023:111)
.
Omvandling
4 a §
Ett tjänstepensionsföretag ska ges tillstånd att driva  försäkringsrörelse enligt denna lag (omvandling), om
1. förutsättningarna enligt 4 § är uppfyllda,
2. den rätt som tillkommer försäkringstagarna, de försäkrade  och andra ersättningsberättigade på grund av försäkringar inte  försämras, och
3. ansökan om tillstånd har godkänts,
a) i fråga om ett tjänstepensionsaktiebolag, genom ett bolags-
stämmobeslut som stöds av aktieägare med minst två tredjedelar  av såväl de avgivna rösterna som de aktier som är företrädda  på stämman,
b) i fråga om ett ömsesidigt tjänstepensionsbolag, genom ett  bolagsstämmobeslut som stöds av minst två tredjedelar av de  röstande, och
c) i fråga om en tjänstepensionsförening, genom ett förenings-
stämmobeslut som stöds av minst två tredjedelar av de  röstande.
Lag (2019:766)
.
Nära förbindelser
5 §
Om företaget har eller kan förväntas komma att få nära förbindelser med någon annan, får tillstånd ges bara om förbindelserna inte hindrar en effektiv tillsyn av företaget.
Tillstånds varaktighet
Tidsperiod
6 §
Tillstånd enligt 4 § ges tills vidare eller, om särskilda omständigheter ger anledning till detta, för bestämd tid, högst tio år, och därutöver till det löpande räkenskapsårets slut.
Vid förlängning av ett tillstånd som har getts ett försäkringsföretag för bestämd tid samt vid ändring av ett meddelat tillstånd gäller 4 och 5 §§ i tilllämpliga delar.
Beslut att ansöka om förlängning av tillstånd
7 §
Beslut att ansöka om förlängning av ett tillstånd ska i ett försäkringsaktiebolag och ett ömsesidigt försäkringsbolag fattas av bolagsstämman och i en försäkringsförening av föreningsstämman.
Prövning av bolagsordning m.m.
8 §
Frågan om godkännande av bolagsordning eller stadgar för ett företag ska prövas i samband med att frågan om företaget ska få tillstånd att driva försäkringsrörelse prövas.
Ett företags beslut om att anta bolagsordning eller stadgar får inte registreras innan bolagsordningen eller stadgarna har godkänts.
9 §
Ett försäkringsföretag som har beslutat att ändra sin bolagsordning eller sina stadgar ska ansöka om godkännande av ändringen. Ändringen ska godkännas om bolagsordningen eller stadgarna överensstämmer med denna lag och andra författningar som reglerar ett företags bolagsordning eller stadgar samt i övrigt innehåller de särskilda bestämmelser som behövs med hänsyn till omfattningen och arten av företagets verksamhet.
Ett försäkringsföretags beslut om ändring av bolagsordning eller stadgar får inte registreras innan det har godkänts.
Kapitalbas när försäkringsrörelsen påbörjas
10 §
Ett försäkringsföretag ska när rörelsen påbörjas ha en kapitalbas som uppgår minst till garantibeloppet enligt 8 kap. 17 eller 18 §.
Lag (2015:700)
.
Tillstånd för direkt skadeförsäkringsrörelse
11 §
Tillstånd för direkt skadeförsäkringsrörelse ska avse en eller flera av följande försäkringsklasser eller risk som hänför sig till en sådan klass:
1. olycksfall, dock inte försäkring som avses i 12 § klass IV,
2. sjukdom, dock inte försäkring som avses i 12 § klass IV,
3. landfordon (andra än spårfordon),
4. spårfordon,
5. luftfartyg,
6. fartyg,
7. godstransport,
8. brand och naturkrafter,
9. annan sakskada,
10. motorfordonsansvar,
11. luftfartygsansvar,
12. fartygsansvar,
13. allmän ansvarighet,
14. kredit,
15. borgen,
16. annan förmögenhetsskada,
17. rättsskydd, och
18. assistans.
Ett försäkringsföretag får försäkra risker som inte omfattas av företagets tillstånd, om risken är underordnad i förhållande till den risk som omfattas av tillståndet (huvudrisken). En rättsskyddsförsäkring får dock behandlas som underordnad bara om den avser tvister eller risker med anknytning till högsjöfart under klass 6 eller 12 eller om huvudrisken faller under klass 18. Risker enligt klass 14 och 15 får inte behandlas som underordnade.
Tillstånd för direkt livförsäkringsrörelse
12 §
Tillstånd för direkt livförsäkringsrörelse ska avse en eller flera av följande försäkringsklasser eller risk som hänför sig till en sådan klass:
- I. a) försäkring där utbetalning av försäkringsbelopp
(engångsbelopp eller periodiska utbetalningar) är beroende av en persons eller flera personers liv, dock inte försäkringar enligt klass III,
- I. b) försäkring som meddelas som tillägg till försäkring enligt klass I a,
- II. a) försäkring som utfaller vid giftermål,
- II. b) försäkring som utfaller vid födelse,
- III. försäkring som avses i klasserna I a, II a och II b som är anknuten till fonder vilka förvaltas av den som har rätt att driva fondverksamhet enligt lagen (2004:46) om värdepappersfonder eller till specialfonder vilka förvaltas av den som har rätt att förvalta specialfonder enligt lagen
(2013:561) om förvaltare av alternativa investeringsfonder
(fondförsäkring), och
- IV. sjukförsäkring och olycksfallsförsäkring som gäller för längre tid än fem år, under obestämd tid eller till dess den försäkrade uppnått en viss ålder och som inte får sägas upp av försäkringsföretaget eller får sägas upp bara under särskilda förhållanden som anges i försäkringsavtalet.
Lag (2013:583)
.
Tillstånd för rörelse avseende mottagen återförsäkring
13 §
Tillstånd för rörelse avseende mottagen återförsäkring ska avse risker som hänför sig till en eller flera av de skade-
eller livförsäkringsklasser som anges i 11 och 12 §§.
Tillstånd att uteslutande driva återförsäkringsrörelse
14 §
Tillstånd att uteslutande driva återförsäkringsrörelse får endast ges ett aktiebolag eller ett ömsesidigt försäkringsbolag.
Prövningen av ansökan
15 §
En ansökan om tillstånd att driva försäkringsrörelse, liksom frågor om godkännande av bolagsordning eller stadgar enligt 8 eller 9 §, prövas av Finansinspektionen.
Lag (2013:456)
.
Finansinspektionens samråd med behörig myndighet
16 §
Finansinspektionen ska innan den beslutar i fråga om tillstånd samråda med behörig myndighet i ett annat land inom EES, om företaget
1. är eller kan förväntas bli dotterföretag till en försäkringsgivare, ett kreditinstitut eller ett värdepappersföretag med auktorisation i det landet,
2. är eller kan förväntas bli dotterföretag till moderföretaget till en försäkringsgivare, ett kreditinstitut, ett företag för elektroniska pengar eller ett värdepappersföretag med auktorisation i det landet, eller
3. kontrolleras eller kan förväntas komma att kontrolleras av samma fysiska eller juridiska personer som har ägarkontroll över en försäkringsgivare, ett kreditinstitut, ett företag för elektroniska pengar eller ett värdepappersföretag med auktorisation i det landet.
Lag (2013:456)
.
Finansinspektionens underrättelse om gränsöverskridande  verksamhet eller sekundäretablering
16 a §
Finansinspektionen ska innan den beslutar i fråga om  tillstånd underrätta Europeiska försäkrings- och  tjänstepensionsmyndigheten och den behöriga myndigheten i ett  annat land inom EES, om
1. företaget avser att driva gränsöverskridande verksamhet  eller inrätta en sekundäretablering i det landet, och
2. det med hänsyn till det som anges i företagets  verksamhetsplan är sannolikt att dess verksamhet kommer att  vara relevant för marknaden i det landet.
Lag (2021:461)
.
Ansökan om tillstånd
Aktiebolags ansökan före registrering
17 §
Ett aktiebolag får ansöka om tillstånd att driva försäkringsrörelse innan bolaget har registrerats i aktiebolags- eller europabolagsregistret.
Om ett aktiebolag har ansökt om tillstånd inom sex månader från stiftelseurkundens undertecknande, ska tidsfristen i 2 kap.
22 § aktiebolagslagen (2005:551) för när styrelsen ska anmäla bolaget för registrering räknas från tillståndsbeslutet.
Ett ömsesidigt försäkringsbolag och en försäkringsförening ska ansöka om tillstånd innan bolaget respektive föreningen har bildats.
Verksamhetsplan
18 §
En ansökan om tillstånd att driva försäkringsrörelse ska innehålla en plan för den tilltänkta verksamheten.
Bemyndiganden
19 §
Regeringen eller den myndighet som regeringen bestämmer får meddela föreskrifter om
1. de krav som ska gälla för deltagande i styrningen av ett försäkringsföretag enligt 4 § första stycket 4,
2. de risker som hänför sig till varje försäkringsklass enligt 11 och 12 §§ samt om beteckningar för grupper av försäkringsklasser enligt 11 §, och
3. vad en verksamhetsplan enligt 18 § ska innehålla.
Lag (2015:700)
.
3 kap. Verksamhet i ett annat land inom EES
Allmänna bestämmelser om sekundäretablering
Underrättelse till Finansinspektionen om avsikt att inrätta en sekundäretablering
1 §
Ett försäkringsföretag som inte är ett återförsäkringsbolag, och som avser att inrätta en filial, agentur eller annat liknande driftställe (sekundäretablering)
inom EES ska underrätta Finansinspektionen innan verksamheten påbörjas. Underrättelsen ska innehålla
1. en plan för den tilltänkta verksamheten, med uppgift om sekundäretableringens organisation och vilken försäkringsverksamhet som ska drivas där, och
2. uppgift om i vilket land sekundäretableringen ska inrättas samt om sekundäretableringens adress och dess företrädare.
Om ett försäkringsföretag från en sekundäretablering avser att meddela försäkringar som anges i 2 kap. 11 § första stycket klass 10 (motorfordonsansvar) och som inte uteslutande avser försäkring av fraktförares ansvar, ska underrättelsen dessutom innehålla en försäkran om att företaget är medlem i motsvarigheten till Trafikförsäkringsföreningen i det EES-land där sekundäretableringen ska inrättas och ansluten till det landets nationella garantifond.
Meddelande från Finansinspektionen till behörig myndighet
2 §
Om förutsättningarna enligt andra stycket är uppfyllda, ska Finansinspektionen inom tre månader från det att en underrättelse enligt 1 § togs emot lämna meddelande om underrättelsen till den behöriga myndigheten i det land där sekundäretableringen avses inrättas. Inspektionen ska samtidigt lämna ett intyg om att försäkringsföretaget uppfyller solvenskapitalkravet och minimikapitalkravet enligt 8 kap.
Ett meddelande enligt första stycket ska lämnas om det inte finns skäl att ifrågasätta att
1. försäkringsföretagets organisation är ändamålsenlig,
2. försäkringsföretagets finansiella situation är tillfredsställande med hänsyn till den planerade verksamhetens omfattning och art, eller
3. företrädaren för sekundäretableringen har tillräcklig kompetens och erfarenhet och i övrigt är lämpad att leda verksamheten vid sekundäretableringen.
Lag (2015:700)
.
Underrättelse till försäkringsföretaget om att meddelande lämnas
3 §
Finansinspektionen ska underrätta försäkringsföretaget när inspektionen lämnar ett meddelande enligt 2 § första stycket.
När verksamheten får påbörjas
4 §
Verksamheten vid en sekundäretablering får påbörjas tidigast två månader efter det att Finansinspektionen har lämnat det meddelande som avses i 2 § första stycket.
Om förutsättningar för inrättande av en sekundäretablering inte finns
5 §
Om Finansinspektionen finner att det inte finns förutsättningar för att inrätta en sekundäretablering, ska inspektionen meddela beslut om det inom tre månader från det att underrättelsen enligt 1 § togs emot.
Underrättelse om ändrade förhållanden
6 §
Om ett försäkringsföretag avser att ändra något av de förhållanden som har angetts i en underrättelse enligt 1 §
efter det att en sekundäretablering har inrättats, ska företaget underrätta Finansinspektionen och den behöriga myndigheten minst en månad innan ändringen genomförs.
Finansinspektionens beslut att vägra godkänna en ändring
7 §
Om Finansinspektionen finner att en sådan ändring som har angetts i en underrättelse enligt 6 § inte får göras, ska inspektionen meddela beslut om det inom en månad från det att underrättelsen togs emot. Den behöriga myndigheten ska genast underrättas om beslutet.
8 §
Har upphävts genom
lag (2015:700)
.
9 §
Har upphävts genom
lag (2015:700)
.
10 §
Har upphävts genom
lag (2015:700)
.
11 §
Har upphävts genom
lag (2015:700)
.
12 §
Har upphävts genom
lag (2015:700)
.
13 §
Har upphävts genom
lag (2015:700)
.
14 §
Har upphävts genom
lag (2015:700)
.
Allmänna bestämmelser om gränsöverskridande verksamhet
Underrättelse till Finansinspektionen om avsikt att driva gränsöverskridande verksamhet
15 §
Om ett försäkringsföretag som inte är ett återförsäkringsbolag vill meddela försäkringar från Sverige eller från en sekundäretablering i ett land inom EES för risker belägna i eller för åtaganden som ska fullgöras i något annat EES-land och om detta ska ske utan förmedling av en sekundäretablering i det andra landet (gränsöverskridande verksamhet), ska företaget underrätta Finansinspektionen om det. I underrättelsen ska det anges vilket eller vilka slag av risker eller åtaganden försäkringarna ska omfatta.
Undantag för samförsäkring avseende stora risker
16 §
Bestämmelserna i 15 § gäller inte när ett  försäkringsföretag i annan egenskap än ledande  försäkringsgivare deltar i samförsäkring (koassuransavtal)  avseende stora risker.
Med stora risker avses
1. de försäkringar som anges i 2 kap. 11 § första stycket  klasserna 4-7 samt 11 och 12,
2. de försäkringar som anges i 2 kap. 11 § första stycket  klasserna 14 och 15, om försäkringstagaren är näringsidkare  och den försäkrade risken avser näringsverksamheten, och
3. de försäkringar som anges i 2 kap. 11 § första stycket  klasserna 3, 8-10, 13 och 16, om försäkringstagaren är  näringsidkare och minst två av följande förutsättningar är  uppfyllda enligt senast fastställda resultat- och  balansräkning:
a) försäkringstagaren har en balansomslutning som uppgår till  minst ett belopp motsvarande 6 600 000 euro,
b) försäkringstagaren har en bruttoomsättning som uppgår till  minst ett belopp motsvarande 13 600 000 euro,
c) försäkringstagaren har haft i genomsnitt minst 250 personer  anställda.
Om försäkringstagaren ingår i en koncern som avger  koncernredovisning, ska förutsättningarna i andra stycket 3  gälla koncernen.
Lag (2023:724)
.
Meddelande från Finansinspektionen till behörig myndighet
17 §
Finansinspektionen ska, inom en månad från det att en underrättelse enligt 15 § togs emot, lämna meddelande om underrättelsen till den behöriga myndigheten i det land där den gränsöverskridande verksamheten ska drivas.
Finansinspektionen ska samtidigt lämna ett intyg om att försäkringsföretaget uppfyller solvenskapitalkravet och minimikapitalkravet enligt 8 kap. och en upplysning om vilka försäkringsklasser företagets tillstånd för försäkringsrörelse omfattar.
Lag (2015:700)
.
Underrättelse till försäkringsföretaget om att meddelande lämnas
18 §
Finansinspektionen ska underrätta försäkringsföretaget när inspektionen lämnar ett meddelande enligt 17 §.
När verksamheten får inledas
19 §
Den gränsöverskridande verksamheten får påbörjas tidigast när Finansinspektionen har underrättat företaget enligt 18 §.
Finansinspektionens beslut att inte lämna meddelande till behörig myndighet
20 §
Om Finansinspektionen finner att det inte finns förutsättningar för företaget att driva gränsöverskridande verksamhet, ska inspektionen inte lämna något meddelande enligt 17 §. Beslut om detta ska fattas inom en månad från det att en underrättelse enligt 15 § togs emot.
Underrättelse om ändrade förhållanden
21 §
Om ett försäkringsföretag avser att ändra något av de förhållanden som har angetts i en underrättelse enligt 15 §, efter det att den gränsöverskridande verksamheten har inletts, ska 15-20 §§ tillämpas.
Samarbetsplattformar
22 §
Finansinspektionen får tillsammans med berörda behöriga  myndigheter inrätta en sådan samarbetsplattform som avses i  artikel 152b i Solvens II-direktivet för att förbättra  informationsutbytet och stärka samarbetet mellan dem när ett  försäkringsföretag driver verksamhet i ett eller flera andra  länder inom EES.
Lag (2021:461)
.
22 a §
Om Finansinspektionen och de berörda behöriga  myndigheterna inte kan enas om inrättandet av en  samarbetsplattform, får inspektionen begära att Europeiska  försäkrings- och tjänstepensionsmyndigheten inrättar en  samarbetsplattform.
Lag (2021:461)
.
22 b §
Finansinspektionen ska på begäran av Europeiska  försäkrings- och tjänstepensionsmyndigheten lämna de uppgifter  som den myndigheten behöver för att en samarbetsplattform ska  fungera väl.
Lag (2021:461)
.
Bemyndigande
23 §
Regeringen eller den myndighet som regeringen bestämmer får meddela föreskrifter om vad en verksamhetsplan enligt 1 §
första stycket 1 i övrigt ska innehålla.
4 kap. Grundläggande bestämmelser om ett försäkringsföretags rörelse
Stabilitet
1 §
Försäkringsrörelse ska drivas med en för rörelsens omfattning och art tillfredsställande soliditet, likviditet och kontroll över försäkringsrisker, placeringsrisker och rörelserisker, så att åtagandena mot försäkringstagarna och andra ersättningsberättigade på grund av försäkringar kan fullgöras.
Information
2 §
Information till försäkringstagare och dem som erbjuds att teckna en försäkring ska vara anpassad efter försäkringens art och tydligt visa försäkringens villkor och värdeutveckling. Även andra ersättningsberättigade på grund av försäkringar ska ges den information de behöver.
Ett försäkringsbrev ska innehålla uppgifter både om de allmänna försäkringsvillkoren och om de särskilda villkoren för den försäkring som avses i brevet.
Lag (2015:700)
.
God försäkringsstandard
3 §
Ett försäkringsföretags rörelse ska drivas enligt god försäkringsstandard.
Försäkringsfrämmande verksamhet
4 §
Ett försäkringsföretag får inte driva annan rörelse än försäkringsrörelse och därmed sammanhängande verksamhet.
Utvecklande och distribution av PEPP-produkter
4 a §
Ett försäkringsföretag som har tillstånd för direkt  livförsäkringsrörelse enligt 2 kap. 12 § får, trots det som  anges i 4 §, utveckla och distribuera sådana PEPP-produkter  som avses i Europaparlamentets och rådets förordning (EU) 
2019/1238 av den 20 juni 2019 om en paneuropeisk privat  pensionsprodukt (PEPP-produkt).
Lag (2022:1759)
.
Proportionalitetsprincip
5 §
Bestämmelserna i 5-10, 17 och 19 kap. ska tillämpas proportionellt i förhållande till arten, omfattningen och komplexiteten av riskerna i varje försäkringsföretags verksamhet.
Lag (2015:700)
.
Upplåning
6 §
Ett försäkringsföretag får ta upp eller ta över lån
(upplåning) bara om det görs för att effektivisera kapitalförvaltningen eller om det i övrigt är motiverat av försäkringsrörelsen.
Utöver första stycket krävs att den samlade upplåningen är av ringa betydelse med hänsyn till rörelsens omfattning och kapitalbasens storlek.
Om det finns särskilda skäl, får Finansinspektionen i ett enskilt fall besluta om undantag från kravet på att upplåningen ska vara av ringa betydelse.
Lag (2015:700)
.
Direkt liv- och skadeförsäkringsrörelse i samma företag
7 §
Direkt livförsäkringsrörelse får bara förenas med direkt skadeförsäkringsrörelse som avses i 2 kap. 11 § första stycket klasserna 1 och 2 samt med rörelse avseende återförsäkring av försäkring enligt någon av dessa klasser och av livförsäkring.
Direkt livförsäkringsrörelse och skadeförsäkringsrörelse får dock drivas i samma försäkringsföretag, om sådan verksamhet samtidigt drevs vid tidpunkten för undertecknandet av avtalet om EES, den 2 maj 1992.
Direkt livförsäkringsrörelse och skadeförsäkringsrörelse som drivs i samma försäkringsföretag ska hållas åtskilda hos företaget.
8 §
Har upphävts genom
lag (2015:700)
.
Avtal med en jävskrets om tjänster
9 §
Ett försäkringsföretag får inte ingå avtal om tjänster på andra villkor än sådana som företaget normalt tillämpar eller ingå andra avtal på villkor som inte är affärsmässigt betingade med eller till förmån för
1. styrelseledamot eller verkställande direktör i försäkringsföretaget eller i annat företag i samma koncern,
2. aktuarie eller anställd som innehar en ledande ställning inom företaget,
3. den som är gift eller sambo med eller är syskon eller släkting i rätt upp- eller nedstigande led till den som avses i 1 eller 2,
4. den som är besvågrad med den som avses i 1 eller 2 i rätt upp- eller nedstigande led eller så att den ene är gift med den andres syskon, eller
5. en juridisk person i vilken sådan person som avses i 1-4 har ett väsentligt ekonomiskt intresse i egenskap av delägare.
Första stycket gäller inte i fråga om ställande av säkerhet i verksamhet avseende tjänstepensionsförsäkring.
Finansinspektionen prövar om en anställd har en sådan ledande ställning som avses i första stycket 2.
10 §
Försäkringsföretagets styrelse ska behandla ärenden som avses i 9 § första stycket. Den ska vidare i en förteckning föra in uppgifter om de avtal som har träffats.
Försäkringar med solidarisk ansvarighet
11 §
Försäkringsföretag får inte utan Finansinspektionens tillstånd meddela försäkringar med solidarisk ansvarighet.
Förbud mot att förespegla återbäring
12 §
Försäkringsföretag får inte förespegla framtida återbäring som saknar grund i försäkringsavtalet.
Förbud mot meddelande av nya försäkringar vid likvidation eller konkurs
13 §
När ett försäkringsföretag har gått i likvidation eller försatts i konkurs, får det inte meddela nya försäkringar.
Ett försäkringsföretag som har gått i likvidation får dock meddela sådana livförsäkringar som föranleds av gällande försäkringsavtal.
Sekretess m.m.
14 §
En personuppgift som anger att en försäkringstagare  har vidtagit dispositioner beträffande försäkringsbelopp som  utfaller i framtiden till förmån för någon annan får inte  lämnas ut till förmånstagaren om uppgiften behandlas enligt  Europaparlamentets och rådets förordning (EU) 2016/679 av den 
27 april 2016 om skydd för fysiska personer med avseende på  behandling av personuppgifter och om det fria flödet av  sådana uppgifter och om upphävande av direktiv 95/46/EG 
(allmän dataskyddsförordning).
Lag (2018:330)
.
15 §
Den som uppsåtligen eller av oaktsamhet bryter mot 14 §
döms till böter eller fängelse i högst ett år.
16 §
Uppgift om genetisk undersökning eller genetisk information som avser en enskild person får inte obehörigen röjas.
I det allmännas verksamhet tillämpas i stället för 14 och 15 §§
samt första stycket bestämmelserna i offentlighets- och sekretesslagen (2009:400).
Huvudkontor i Sverige
17 §
Ett försäkringsföretag ska ha sitt huvudkontor i Sverige.
Återköp och överföring
17 a §
Om en försäkringstagare har rätt till återköp eller överföring enligt 11 kap. 5 § försäkringsavtalslagen
(2005:104), ska försäkringsföretaget se till att detta och de närmare villkoren för återköpet eller överföringen framgår av försäkringsavtalet.
Lag (2015:700)
.
17 b §
Om en försäkringstagare som har rätt till återköp eller överföring enligt 11 kap. 5 § försäkringsavtalslagen
(2005:104) vill flytta försäkringens värde till ett annat försäkringsföretag, ska det försäkringsföretag från vilket värdet flyttas så snart som möjligt överföra värdet och de uppgifter om försäkringen som behövs till det andra företaget.
Lag (2015:700)
.
17 c §
Vid återköp eller överföring enligt 11 kap. 5 §  försäkringsavtalslagen (2005:104) får försäkringsföretaget ta  ut avgifter som högst uppgår till ett belopp som motsvarar
1. direkta kostnader för den administrativa hanteringen av  återköp eller överföringar, beräknade för försäkringar av  samma slag, och
2. kvarstående anskaffningskostnader som är direkt hänförliga  till den återköpta eller överförda försäkringen.
Försäkringsföretaget får inte ta ut avgift enligt första  stycket 2 senare än tio år efter det att försäkringsavtalet  ingicks.
I fråga om försäkringar där försäkringstagarna eller andra  ersättningsberättigade bär placeringsrisken, får avgiften bara  avse sådana kostnader som anges i första stycket 1. Avgiften  får högst uppgå till ett belopp som motsvarar 
0,0127 prisbasbelopp. Om försäkringens värde uppgår till högst  ett prisbasbelopp, får försäkringsföretaget inte ta ut någon  avgift.
Lag (2021:130)
.
Bemyndiganden
18 §
Regeringen eller den myndighet som regeringen bestämmer  får meddela föreskrifter om
1. vilka åtgärder som ett försäkringsföretag ska vidta för att  uppfylla de krav på soliditet, likviditet och riskhantering  som avses i 1 §,
2. vilken information enligt 2 § som ett försäkringsföretag  ska lämna till försäkringstagarna, till andra  ersättningsberättigade på grund av försäkringar och till dem  som erbjuds att teckna en försäkring i företaget,
3. vilka åtgärder som ett försäkringsföretag ska vidta för att  uppfylla de krav på god försäkringsstandard som avses i 3 §,
4. villkor för upplåning enligt 6 §, och
5. vilka kostnader som får beaktas vid beräkningen av de  direkta kostnaderna för den administrativa hanteringen av  återköp eller överföring enligt 17 c § första stycket 1.
Lag (2019:740)
.
5 kap. Tillgångar, skulder och försäkringstekniska avsättningar
Solvensbalansräkning
1 §
Ett försäkringsföretag ska upprätta en särskild balansräkning för solvensändamål (solvensbalansräkning).
I solvensbalansräkningen ska tillgångar och skulder värderas enligt 2 § och försäkringstekniska avsättningar beräknas enligt 3-16 §§.
Lag (2015:700)
.
Värdering av tillgångar och skulder
2 §
Tillgångar och skulder ska tas upp till verkligt värde.
Med verkligt värde avses det belopp till vilket en tillgång eller en skuld skulle kunna överlåtas eller regleras i en transaktion mellan sinsemellan oberoende parter som har ett intresse av att transaktionen genomförs.
Vid värderingen av skulder får hänsyn inte tas till försäkringsföretagets egen kreditvärdighet.
Lag (2015:700)
.
Försäkringstekniska avsättningar
Värdering av försäkringstekniska avsättningar
3 §
Ett försäkringsföretag ska göra försäkringstekniska avsättningar för sina åtaganden med anledning av ingångna försäkringsavtal.
De försäkringstekniska avsättningarna ska motsvara det belopp som försäkringsföretaget skulle få betala om det omedelbart skulle föra över sina åtaganden till ett annat försäkringsföretag, som är oberoende och som har intresse av att transaktionen genomförs.
Lag (2015:700)
.
Ansvarsfull beräkning
4 §
Beräkningen av de försäkringstekniska avsättningarna ska grundas på antaganden om riskmått, räntesatser och driftskostnader som var för sig är ansvarsfulla, tillförlitliga och objektiva.
Lag (2015:700)
.
Försäkringstekniska avsättningarnas sammansättning
5 §
De försäkringstekniska avsättningarna ska utgöras av summan av en bästa skattning av framtida kassaflöden enligt 6, 7 och 9-12 §§ samt en riskmarginal enligt 13 §.
Någon separat beräkning av riskmarginal ska inte göras, om de förväntade framtida kassaflödena till följd av ingångna försäkringsavtal har en motsvarighet i kassaflöden hos finansiella instrument för vilka det finns ett säkert marknadsvärde. I ett sådant fall ska värdet av de försäkringstekniska avsättningarna i stället motsvara marknadsvärdet för dessa finansiella instrument.
Lag (2015:700)
.
Beräkning av den bästa skattningen
6 §
Den bästa skattningen av framtida kassaflöden ska motsvara det förväntade nuvärdet av de framtida kassaflöden som kan uppkomma med anledning av ingångna försäkringsavtal.
Den ska beräknas med en relevant riskfri räntestruktur.
Lag (2015:700)
.
7 §
Finansinspektionen får i ett enskilt fall besluta att ett försäkringsföretag får använda en matchningsjusterad riskfri räntestruktur vid beräkningen av den bästa skattningen.
Ett försäkringsföretag som har fått tillstånd enligt första stycket får inte återgå till att använda en riskfri räntestruktur utan matchningsjustering.
Lag (2015:700)
.
8 §
Ett försäkringsföretag ska omedelbart underrätta Finansinspektionen, om företaget inte uppfyller villkoren för användning av matchningsjustering enligt 7 §. Av underrättelsen ska det framgå när villkoren inte längre var uppfyllda.
Ett försäkringsföretag som har fått ett föreläggande enligt 17 kap. 7 a § att omedelbart upphöra med användningen av matchningsjustering, får inte beviljas tillstånd enligt 7 §
första stycket inom två år från föreläggandet.
Lag (2015:700)
.
9 §
Ett försäkringsföretag får använda en  volatilitetsjusterad riskfri räntestruktur vid beräkningen av  de försäkringstekniska avsättningarna.
Om Europeiska kommissionen har antagit en genomförandeakt med  stöd av Solvens II-direktivet och denna gäller för  försäkringsföretaget, får företaget för  volatilitetsjusteringen endast använda de tekniska uppgifter  som anges i den rättsakten.
Lag (2018:1982)
.
10 §
Finansinspektionen får i ett enskilt fall besluta att ett försäkringsföretag får använda en tillfälligt justerad riskfri räntestruktur vid beräkningen av den bästa skattningen.
Lag (2015:700)
.
11 §
Den bästa skattningen av framtida kassaflöden ska beräknas utan att avdrag görs för avgiven återförsäkring eller för belopp som kan återfås från specialföretag.
Ett försäkringsföretag ska göra en separat beräkning av belopp som kan återfås på grund av avgiven återförsäkring eller från specialföretag. Sådana belopp ska tas upp på solvensbalansräkningens tillgångssida.
Lag (2015:700)
.
12 §
Finansinspektionen får i ett enskilt fall besluta att ett försäkringsföretag får använda ett tillfälligt avdrag vid beräkningen av de försäkringstekniska avsättningarna.
Lag (2015:700)
.
Beräkning av riskmarginalen
13 §
Riskmarginalen ska motsvara det belopp som ett annat försäkringsföretag kan förväntas kräva, utöver den bästa skattningen av framtida kassaflöden, för att ta över och infria försäkringsföretagets åtaganden mot försäkringstagarna och andra ersättningsberättigade.
Lag (2015:700)
.
Garantier och optioner
14 §
Vid beräkningen av de försäkringstekniska avsättningarna ska hänsyn tas till värdet av garantier och optioner i ingångna försäkringsavtal.
Lag (2015:700)
.
Separat beräkning för olika försäkringsrisker
15 §
Vid beräkningen av de försäkringstekniska avsättningarna ska ett försäkringsföretag dela upp sina försäkringsåtaganden i försäkringsrisker av likartat slag eller åtminstone efter företagets olika affärsgrenar.
Lag (2015:700)
.
Beräkning vid solidarisk ansvarighet
16 §
Om flera försäkringsföretag ansvarar solidariskt för en försäkring, ska bara den del av försäkringen som enligt avtal mellan företagen avser det enskilda företaget beaktas vid beräkningen av det företagets försäkringstekniska avsättningar.
Lag (2015:700)
.
Bestämmande av premier för livförsäkringar och vissa skadeförsäkringar
17 §
Premier för livförsäkringar, och skadeförsäkringar som meddelas för längre tid än tio år ska bestämmas på antaganden om dödlighet och andra riskmått, räntesats och driftskostnader som var för sig är ansvarsfulla, tillförlitliga och objektiva, om inte en avvikelse är försvarlig med hänsyn till försäkringsföretagets ekonomiska situation.
Lag (2015:700)
.
Bemyndiganden
18 §
Regeringen eller den myndighet som regeringen bestämmer får meddela föreskrifter om
1. de försäkringstekniska avsättningarnas innehåll och beräkning enligt 4, 6, 11 och 13-16 §§,
2. vilka krav som ska vara uppfyllda för att ett försäkringsföretag ska få tillstånd att använda matchningsjustering enligt 7 §,
3. hur en volatilitetsjustering enligt 9 § ska beräknas,
4. villkoren för undantag enligt 10 § och beräkningen av en tillfälligt justerad riskfri räntestruktur, och
5. villkoren för undantag enligt 12 § och beräkningen av det tillfälliga avdraget.
Lag (2015:700)
.
6 kap. Investeringar
Inledande bestämmelser
Aktsamhet
1 §
Ett försäkringsföretags tillgångar ska investeras på ett aktsamt sätt enligt 2-10 §§.
Vid intressekonflikter mellan försäkringsföretaget och försäkringstagarna ska tillgångarna investeras på det sätt som bäst gagnar försäkringstagarnas och andra ersättningsberättigades intressen.
Lag (2015:700)
.
Riskkontroll
2 §
Investeringar får endast göras i sådana finansiella instrument och andra tillgångar vars risker försäkringsföretaget kan identifiera, mäta, övervaka, hantera, kontrollera och rapportera samt på lämpligt sätt beakta i den egna risk- och solvensbedömningen enligt 10 kap.
11 § andra stycket 1.
Lag (2015:700)
.
Riskspridning
3 §
Investeringar i finansiella instrument och andra tillgångar ska göras så att lämplig riskspridning uppnås.
Samtliga tillgångar ska, med beaktande av försäkringsföretagets försäkringsåtaganden och förändringar i tillgångarnas framtida värde och avkastning, investeras så att företagets betalningsberedskap är tillfredsställande och den förväntade avkastningen tillräcklig.
Lag (2015:700)
.
Lokalisering av tillgångar
4 §
Ett försäkringsföretags tillgångar ska förvaras så att de är åtkomliga för företaget.
Lag (2015:700)
.
Särskilda begränsningar för investeringar i vissa tillgångar
Derivatinstrument
5 §
Derivatinstrument får användas för att sänka risken i ett försäkringsföretag eller för att i övrigt effektivisera förvaltningen av företagets tillgångar och skulder.
Lag (2015:700)
.
Onoterade tillgångar
6 §
Investeringar i finansiella instrument och andra tillgångar som inte är upptagna till handel på en reglerad marknad ska hållas på aktsamma nivåer.
Lag (2015:700)
.
Tillgångar som svarar mot försäkringstekniska avsättningar
Hänsyn till åtagandenas art och löptid
7 §
Tillgångar som motsvarar försäkringstekniska avsättningar enligt 5 kap. 3-7 och 9-16 §§ ska, utöver vad som följer av 1-6 §§, investeras på ett sätt som är lämpligt med hänsyn till åtagandenas art och löptid. Investering av dessa tillgångar ska även göras på ett sätt som bäst gagnar försäkringstagarnas intressen, mot bakgrund av de mål för investeringarna som har uppställts och offentliggjorts.
Lag (2015:700)
.
Tillgångar för vilka försäkringstagaren bär placeringsrisken
8 §
Bestämmelserna i 3 § första stycket samt 5 och 6 §§
gäller inte för tillgångar som svarar mot avsättningar för vilka försäkringstagaren eller andra ersättningsberättigade bär placeringsrisken. För sådana tillgångar ska 1 §, 2 §, 3 §
andra stycket och 4 § tillämpas, och i förekommande fall även 9 och 10 §§.
När förmåner som är knutna till tillgångar enligt första stycket innefattar en garanterad avkastning på investeringar eller någon annan garanterad förmån, gäller 1-6 §§ för de tillgångar som motsvarar ytterligare avsättningar för den garanterade förmånen.
Lag (2015:700)
.
Särskilt om fondförsäkringstillgångar
9 §
Premier för fondförsäkringar ska investeras så att de så nära som möjligt motsvarar andelar i sådana fonder som är knutna till försäkringen och som försäkringstagaren eller den försäkrade från tid till annan bestämmer.
Försäkringsföretaget får begränsa antalet fonder i vilka premier får placeras.
Utdelning och ersättning vid inlösen av andelarna får bara användas för förvärv av nya andelar i anknutna fonder och för utbetalning eller betalning av kostnader enligt försäkringsavtalet.
Lag (2015:700)
.
Särskilt om tillgångar knutna till annat referensvärde
10 §
Premier för försäkringsförmåner som är knutna till ett aktieindex eller till något annat referensvärde, ska investeras så att de så nära som möjligt motsvarar de förmåner som referensvärdet baseras på.
Lag (2015:700)
.
Register över tillgångar som svarar mot försäkringstekniska avsättningar
Krav på registerföring
11 §
Ett försäkringsföretag ska föra ett register som vid varje tidpunkt utvisar de tillgångar, värderade enligt 5 kap.
2 §, som används för att täcka de försäkringstekniska avsättningarna.
Om en tillgång som har antecknats i registret har upplåtits med sådan rätt att dess fulla värde inte kan utnyttjas för att täcka försäkringstekniska avsättningar, ska detta antecknas i registret.
Lag (2015:700)
.
Tillgångar som inte ska antecknas i registret
12 §
Följande tillgångar ska inte antecknas i registret:
1. fordringar på någon annan än försäkringstagare som understiger det belopp som gäldenären har att fordra av försäkringsföretaget, och
2. försäkringsaktiebolags egna aktier.
Lag (2015:700)
.
Förmånsrätt
13 §
Förmånsrätt enligt 4 a § förmånsrättslagen (1970:979)
följer med fordran som
1. grundas på försäkringsavtal, eller
2. avser återbetalning av premier för att ett försäkringsavtal inte har kommit till stånd eller har upphört att gälla.
Förmånsrätten omfattar de tillgångar som finns upptagna i det register som anges i 11 § när företaget försätts i konkurs eller utmätning äger rum.
Fordran grundad på avtal om återförsäkring har förmånsrätt efter sådan fordran som anges i första stycket.
Lag (2015:700)
.
Livförsäkringsföretags principer för aktieägarengagemang
13 a §
Ett livförsäkringsföretag som investerar i aktier som  är upptagna till handel på en sådan reglerad marknad som avses  i 1 kap. 4 b § lagen (2007:528) om värdepappersmarknaden och  som har getts ut av ett bolag inom EES, ska anta principer för  sitt aktieägarengagemang i fråga om sådana aktier. Av  principerna ska det framgå hur försäkringsföretaget integrerar  aktieägarengagemanget i sin investeringsstrategi.
Principerna ska beskriva hur försäkringsföretaget
1. övervakar relevanta frågor om bolag som det investerar i 
(portföljbolag), däribland bolagens strategi, finansiella och  icke-finansiella resultat och risker, kapitalstruktur, sociala  och miljömässiga påverkan och bolagsstyrning,
2. för dialoger med företrädare för portföljbolag,
3. utövar rösträtt och andra rättigheter som är knutna till  aktieinnehavet,
4. samarbetar med andra aktieägare,
5. kommunicerar med relevanta intressenter i portföljbolag,  och
6. hanterar faktiska och potentiella intressekonflikter.
Denna paragraf gäller inte sådana placeringar där  försäkringstagarna eller andra ersättningsberättigade bär  placeringsrisken.
Lag (2019:290)
.
13 b §
Ett livförsäkringsföretag ska varje år redogöra för hur  principerna för aktieägarengagemang som avses i 13 a § har  tillämpats.
Redogörelsen ska innehålla
1. en allmän beskrivning av försäkringsföretagets  röstningsbeteende i portföljbolagen,
2. en förklaring av de viktigaste omröstningarna, och
3. uppgift om i vilka frågor som försäkringsföretaget har  använt sig av råd eller röstningsrekommendationer från en  röstningsrådgivare.
Av redogörelsen ska det också framgå hur försäkringsföretaget  har röstat på portföljbolagens stämmor. Omröstningar som är  obetydliga på grund av ämnet eller storleken på aktieinnehavet  behöver dock inte redovisas.
Lag (2019:290)
.
13 c §
Ett livförsäkringsföretag får avstå från att uppfylla  ett eller flera av kraven i 13 a och 13 b §§, om företaget  tydligt anger skälen för det.
Lag (2019:290)
.
13 d §
Principerna för aktieägarengagemang enligt 13 a §, den  årliga redogörelsen enligt 13 b § och uppgifter enligt 13 c §  ska hållas tillgängliga på livförsäkringsföretagets webbplats.  Om försäkringsföretaget inte har en egen webbplats får  informationen hållas tillgänglig på en annan webbplats som  enkelt kan nås.
Om försäkringsföretaget inte redovisar omröstningar i den  årliga redogörelsen på grund av att företaget har gett en  sådan kapitalförvaltare som avses i artikel 2 i  Europaparlamentets och rådets direktiv 2007/36/EG av den 
11 juli 2007 om utnyttjande av vissa av aktieägares  rättigheter i börsnoterade företag, i lydelsen enligt  Europaparlamentets och rådets direktiv (EU) 2017/828, i  uppdrag att ansvara för investeringarna, ska  försäkringsföretaget på webbplatsen uppge var  kapitalförvaltaren har offentliggjort informationen om  omröstningarna.
Informationen ska tillhandahållas utan kostnad.
Lag (2019:290)
.
Bemyndigande
14 §
Regeringen eller den myndighet som regeringen bestämmer får meddela föreskrifter om
1. vad som avses med lämplig riskspridning enligt 3 § första stycket,
2. förvaring av tillgångar enligt 4 §,
3. användning av derivatinstrument enligt 5 §, och
4. förande av register enligt 11 §.
Lag (2015:700)
.
7 kap. Kapitalbas
Tillräcklig kapitalbas
1 §
Ett försäkringsföretag ska ha en kapitalbas som minst uppgår till solvenskapitalkravet beräknat enligt 8 kap. 1 §
eller 17 kap. 26 §.
Kapitalbasen ska dock aldrig vara mindre än minimikapitalkravet beräknat enligt 8 kap. 13-15 och 17-21 §§.
Lag (2015:700)
.
Kapitalbasens sammansättning
2 §
Kapitalbasen består av primärkapital och av tilläggskapital som har godkänts av Finansinspektionen enligt 6 §.
Lag (2015:700)
.
Primärkapital
3 §
I primärkapitalet ska följande poster ingå:
1. den positiva skillnaden mellan tillgångar och skulder, inklusive försäkringstekniska avsättningar, och
2. efterställda skulder.
Tillgångar och skulder enligt första stycket ska värderas enligt 5 kap. 1-7 och 9-16 §§.
Den positiva skillnaden mellan tillgångar och skulder enligt första stycket 1 ska minskas med värdet på innehav av egna aktier.
Lag (2015:700)
.
Tilläggskapital
4 §
Tilläggskapital är en post som inte ingår i primärkapitalet men som kan krävas in för att täcka förluster.
Lag (2015:700)
.
5 §
I tilläggskapitalet får följande poster ingå:
1. aktiekapital eller garantikapital som inte har betalats in och som inte heller har begärts in,
2. kreditutrymme hos bank,
3. garantier,
4. framtida fordringar grundade på uttaxeringsrätt, och
5. andra rättsligt bindande utfästelser till försäkringsföretaget.
För att få godkännas som tilläggskapital krävs att postens förlusttäckningsförmåga är tillräcklig. Posten ska värderas till ett belopp som återspeglar dess förmåga att täcka förluster.
Lag (2015:700)
.
6 §
Finansinspektionen ska fastställa det belopp som en post i tilläggskapitalet får tas upp till eller den metod som ska användas för att fastställa ett visst belopp.
Finansinspektionens beslut om att använda en metod enligt första stycket ska gälla för en viss tid.
Lag (2015:700)
.
Indelning av kapitalbasen
7 §
Posterna i kapitalbasen ska delas in i nivåer enligt följande.
Nivå 1: poster i primärkapitalet som kan täcka förluster helt och är fullt efterställda.
Nivå 2: poster i primärkapitalet som är fullt efterställda samt poster i tillläggskapitalet som kan täcka förluster helt och är fullt efterställda.
Nivå 3: övriga poster.
En post ska anses kunna täcka förluster helt om den i sin helhet är tillgänglig eller kan infordras på begäran för att täcka förluster, både i den löpande verksamheten och vid likvidation eller konkurs.
En post ska anses vara fullt efterställd om den i sin helhet, vid likvidation eller konkurs, inte får återbetalas till innehavaren förrän försäkringsföretagets alla andra förpliktelser har uppfyllts.
Lag (2015:700)
.
8 §
Vid bedömning av om en post ska anses kunna täcka förluster helt eller vara fullt efterställd enligt 7 §, ska det beaktas om posten är fri från
1. krav på eller incitament till att lösa in det nominella beloppet,
2. obligatoriska fasta kostnader, och
3. belastningar.
Vid bedömningen enligt första stycket ska även postens löptid beaktas. Om en post är tidsbunden, ska hänsyn tas till om den genomsnittliga löptiden på posten är tillräcklig i förhållande till löptiden på åtagandena.
Lag (2015:700)
.
Klassificering av kapitalbasposter
9 §
En post ska klassificeras som nivå 1 eller 2 om den i väsentlig grad uppfyller förutsättningarna för en sådan klassificering enligt 7 och 8 §§.
Lag (2015:700)
.
10 §
Ackumulerade vinster som inte har gjorts tillgängliga för utdelning till försäkringstagare och andra ersättningsberättigade (överskottsmedel) får klassificeras som nivå 1, om posterna uppfyller förutsättningarna för en sådan klassificering enligt 7 och 8 §§.
En post i tilläggskapitalet får klassificeras som nivå 2 om den avser
1. kreditutrymme hos bank och garantier som förvaras som säkerhet för försäkringsgivares borgenärer av en oberoende förvaltare och är utfärdade av kreditinstitut som är auktoriserade enligt Europaparlamentets och rådets direktiv 2006/48/EG av den 14 juni 2006 om rätten att starta och driva verksamhet i kreditinstitut, och
2. framtida fordringar grundade på uttaxeringsrätt under de kommande tolv månaderna som kan ställas på delägare eller medlemmar i ömsesidiga försäkringsföretag.
Lag (2015:700)
.
Täckande av solvenskapitalkravet
11 §
Primärkapital som har klassificerats som nivå 1 enligt 9 §
eller 10 § första stycket ska uppgå till mer än en tredjedel av solvenskapitalkravet enligt 8 kap. 1 §.
Primärkapital eller tilläggskapital som har klassificerats som nivå 3 enligt 9 § ska vara mindre än en tredjedel av solvenskapitalkravet enligt 8 kap. 1 §.
Lag (2015:700)
.
Täckande av minimikapitalkravet
12 §
Den kapitalbas som ska täcka minimikapitalkravet enligt 8 kap. 13 § får bestå av primärkapital som har delats in i nivå 1 och 2 enligt 9 § och 10 § första stycket.
Primärkapital som har klassificerats som nivå 1 enligt 9 §
och 10 § första stycket ska uppgå till mer än hälften av minimikapitalkravet.
Minimikapitalkravet får i övrigt täckas av primärkapital som har klassificerats som nivå 2 enligt 9 §.
Lag (2015:700)
.
Bemyndiganden
13 §
Regeringen eller den myndighet som regeringen bestämmer får meddela föreskrifter om
1. de krav som ska gälla för godkännande av poster som tilläggskapital och grunder för värdering av poster i tilläggskapitalet enligt 5 §,
2. vilka egenskaper och kriterier som ska beaktas vid indelning i nivåer enligt 7 §,
3. vilka egenskaper och kriterier som ska beaktas vid klassificeringen av kapitalbasposter enligt 9 §, och
4. vilka egenskaper och kriterier som ska beaktas vid klassificering av poster i tilläggskapitalet enligt 10 §
andra stycket.
Lag (2015:700)
.
8 kap. Solvenskapitalkrav och minimikapitalkrav
Solvenskapitalkrav
Beräkning av solvenskapitalkrav
1 §
Solvenskapitalkravet utgör den minsta storlek på det medräkningsbara primärkapitalet som krävs för att försäkringsföretaget med 99,5 procents sannolikhet ska ha tillgångar under kommande tolv månader som täcker värdet av åtagandena gentemot försäkringstagarna och andra ersättningsberättigade på grund av försäkringar (skyddsnivå).
Denna skyddsnivå ska även beaktas vid beräkningen av kapitalkravet för var och en av de risker som ingår i solvenskapitalkravet.
Solvenskapitalkravet ska beräknas under antagandet att försäkringsföretaget kommer att fortsätta att driva sin verksamhet.
Lag (2015:700)
.
2 §
Solvenskapitalkravet ska beräknas med beaktande av alla mätbara risker som företaget är utsatt för.
Vid beräkningen ska minst följande risker beaktas:
1. försäkringsrisker,
2. marknadsrisker,
3. kreditrisker, och
4. operativa risker.
Lag (2015:700)
.
3 §
Vid beräkningen av solvenskapitalkravet ska försäkringsföretaget beakta effekterna av sådana tekniker som företaget använder för att reducera sina risker.
Lag (2015:700)
.
Beräkningsmetoder
4 §
Solvenskapitalkravet ska beräknas enligt en standardformel som anges i 5 §. Finansinspektionen får i ett enskilt fall besluta att ett försäkringsföretag får använda en intern modell enligt 9 kap. 1 § första stycket för att beräkna solvenskapitalkravet.
Lag (2015:700)
.
Beräkning enligt standardformeln
5 §
Solvenskapitalkravet beräknat enligt standardformeln ska utgöra summan av
- ett primärt solvenskapitalkrav beräknat enligt 6-8 §§, och
- ett kapitalkrav för operativ risk beräknat enligt 9 §,
minskat med
- ett justeringsbelopp beräknat enligt 10 §.
Lag (2015:700)
.
Primärt solvenskapitalkrav
6 §
Det primära solvenskapitalkravet ska beräknas genom en justerad sammanläggning av kapitalkraven för minst följande risker:
1. försäkringsrisker,
2. marknadsrisker, och
3. motpartsrisker.
Lag (2015:700)
.
7 §
Finansinspektionen får i ett enskilt fall besluta att ett försäkringsföretag får använda lämpliga parametrar som är specifika för företaget vid beräkningen av kapitalkravet för försäkringsrisker.
Lag (2015:700)
.
8 §
Finansinspektionen får i ett enskilt fall besluta att ett försäkringsföretag som meddelar sådana pensionsförsäkringar som anges i 58 kap. 2 § inkomstskattelagen (1999:1229) får beräkna kapitalkravet för aktiekursrisk, som ingår i kapitalkravet för marknadsrisk, enligt en särskild metod anpassad för denna verksamhet.
Lag (2015:700)
.
Kapitalkrav för operativ risk
9 §
Kapitalkravet för operativ risk ska beräknas med beaktande av sådana operativa risker som försäkringsföretaget är utsatt för och som inte har beaktats vid beräkningen av kapitalkravet för försäkringsrisker, marknadsrisker eller motpartsrisker.
Lag (2015:700)
.
Justeringsbelopp
10 §
Justeringsbeloppet enligt 5 § ska motsvara den minskning av försäkringsföretagets oförutsedda förluster som beror på
1. att företagets åtaganden gentemot försäkringstagare eller andra ersättningsberättigade minskar till följd av villkoren i försäkringsavtalet,
2. att företagets uppskjutna skatt förändras, eller
3. en kombination av 1 och 2.
Lag (2015:700)
.
Förenklade beräkningar
11 §
Ett försäkringsföretag får göra förenklade beräkningar av kapitalkravet för en specifik risk om
1. det är motiverat med hänsyn till arten, omfattningen och komplexiteten av de risker som företaget är utsatt för, och
2. det är oproportionerligt betungande att göra beräkningar enligt standardformeln.
Lag (2015:700)
.
Underrättelse om bristande solvenskapitalkrav
12 §
Ett försäkringsföretag ska omedelbart underrätta Finansinspektionen, om företaget inte uppfyller solvenskapitalkravet eller om det finns risk för detta under de närmaste tre månaderna.
Ett försäkringsföretag som tillämpar 5 kap. 10 eller 12 § ska omedelbart underrätta Finansinspektionen, om företaget inte skulle uppfylla solvenskapitalkravet utan en tillämpning av dessa bestämmelser.
Lag (2015:700)
.
Minimikapitalkrav
Beräkning av minimikapitalkrav
13 §
Minimikapitalkravet utgör den minsta storlek på det medräkningsbara primärkapitalet som krävs för att försäkringsföretaget med 85 procents sannolikhet ska ha tillgångar under kommande tolv månader som täcker värdet av åtagandena gentemot försäkringstagarna och andra ersättningsberättigade på grund av försäkringar.
Lag (2015:700)
.
14 §
Minimikapitalkravet ska beräknas med beaktande helt eller delvis av
1. försäkringstekniska avsättningar,
2. premieinkomst,
3. positiv risksumma,
4. uppskjutna skatter,
5. administrativa kostnader, och
6. avgiven återförsäkring.
Lag (2015:700)
.
Justering av beräknat minimikapitalkrav
15 §
Minimikapitalkravet beräknat enligt 13 och 14 §§ får varken understiga 25 procent eller överstiga 45 procent av solvenskapitalkravet, inklusive kapitaltillägg enligt 17 kap.
24 §. Minimikapitalkravet får aldrig vara lägre än garantibeloppet enligt 17-21 §§.
Lag (2015:700)
.
Underrättelse om bristande minimikapitalkrav
16 §
Ett försäkringsföretag ska omedelbart underrätta Finansinspektionen, om
1. företaget inte uppfyller minimikapitalkravet,
2. företaget inte uppfyller ett kapitalkrav som gäller efter det att företaget har beviljats undantag enligt 1 kap. 19 eller 19 b §, eller
3. det finns risk för att någon av situationerna enligt 1 och 2 inträffar under de närmaste tre månaderna.
Lag (2015:700)
.
Garantibelopp
17 §
För skadeförsäkringsföretag ska garantibeloppet uppgå  till ett belopp som minst motsvarar 2 700 000 euro. Om  rörelsen omfattar försäkring eller risk som hänför sig till  någon av klasserna 10-15 enligt 2 kap. 11 § första stycket ska  dock garantibeloppet uppgå till ett belopp som minst motsvarar 
4 000 000 euro.
Lag (2023:724)
.
18 §
För livförsäkringsföretag ska garantibeloppet uppgå till  ett belopp som minst motsvarar 4 000 000 euro.
Lag (2023:724)
.
19 §
För återförsäkringsbolag som inte är captivebolag ska  garantibeloppet uppgå till ett belopp som minst motsvarar 
3 900 000 euro.
Lag (2023:724)
.
20 §
För ett sådant captivebolag för återförsäkring som avses  i artikel 13.5 i Solvens II-direktivet ska garantibeloppet  uppgå till ett belopp som minst motsvarar 1 300 000 euro.
Lag (2023:724)
.
21 §
För försäkringsföretag som bedriver både liv- och skadeförsäkring enligt 4 kap. 7 § andra stycket ska garantibeloppet uppgå till summan av de belopp som anges i 17 första meningen och 18 §§.
Lag (2015:700)
.
Bemyndiganden
22 §
Regeringen eller den myndighet som regeringen bestämmer får meddela föreskrifter om
1. hur det primära solvenskapitalkravet ska beräknas enligt 6 §,
2. vilka krav som ska vara uppfyllda för att ett försäkringsföretag ska få tillstånd att använda företagsspecifika parametrar enligt 7 §,
3. vilka krav som ska vara uppfyllda för att ett försäkringsföretag ska få beräkna kapitalkravet för aktiekursrisk utifrån en särskild metod enligt 8 §,
4. hur kapitalkravet för operativ risk ska beräknas enligt 9 §, och
5. hur justeringsbeloppet ska beräknas enligt 10 §.
Lag (2015:700)
.
9 kap. Interna modeller
Allmänna bestämmelser
Krav på tillstånd
1 §
Ett försäkringsföretag får, efter tillstånd av Finansinspektionen, använda en intern modell för att beräkna solvenskapitalkravet. Ett sådant tillstånd får avse en fullständig intern modell eller en partiell intern modell.
Bestämmelserna i 8 kap. 1 och 2 §§ gäller även när solvenskapitalkravet beräknas med en intern modell.
Lag (2015:700)
.
Förutsättningar för att använda en intern modell
2 §
Tillstånd för ett försäkringsföretag att använda en intern  modell ska ges, om
1. försäkringsföretaget har ett för ändamålet lämpligt  utformat riskhanteringssystem som uppfyller kraven i 10 kap. 
6 §, och
2. kraven i 6 och 9-18 §§ är uppfyllda.
Lag (2021:461)
.
Underrättelse till Europeiska försäkrings- och  tjänstepensionsmyndigheten om en ansökan om tillstånd
2 a §
Finansinspektionen ska underrätta Europeiska  försäkrings- och tjänstepensionsmyndigheten om en ansökan om  tillstånd att använda en intern modell.
Lag (2021:461)
.
Hjälp av Europeiska försäkrings- och  tjänstepensionsmyndigheten vid prövning av en ansökan om  tillstånd
2 b §
Finansinspektionen får begära hjälp av Europeiska  försäkrings- och tjänstepensionsmyndigheten när inspektionen  prövar en ansökan om tillstånd att använda en intern modell.
Lag (2021:461)
.
Handläggning av en ansökan om tillstånd
2 c §
Finansinspektionen ska fatta beslut i fråga om tillstånd  att använda en intern modell inom sex månader från det att en  fullständig ansökan kom in till inspektionen.
Lag (2021:461)
.
Partiell intern modell
3 §
En partiell intern modell får användas för att beräkna
1. kapitalkravet för en eller flera av de risker eller undergrupper av risker som ingår i det primära solvenskapitalkravet enligt 8 kap. 6 §,
2. kapitalkravet för operativ risk enligt 8 kap. 9 §,
3. justeringsbeloppet enligt 8 kap. 10 §, eller
4. kombinationer av 1, 2 eller 3.
En partiell intern modell får tillämpas på hela verksamheten eller på en eller flera av försäkringsföretagets större affärsenheter.
Lag (2015:700)
.
Tillstånd att använda en partiell intern modell
4 §
För att ett försäkringsföretag ska få tillstånd att  använda en partiell intern modell krävs, utöver det som anges  i 2 §, att
1. det finns godtagbara skäl att avgränsa tillämpningsområdet  för den interna modellen på det sätt som försäkringsföretaget  har gjort,
2. solvenskapitalkravet kan beräknas mer rättvisande utifrån  försäkringsföretagets riskprofil och bestämmelserna i 8 kap. 1  och 2 §§ än utifrån standardformeln enligt 8 kap. 5-11 §§, och
3. den partiella interna modellen kan integreras helt med de  beräkningar som ska ske enligt standardformeln.
För Finansinspektionens prövning gäller 2 a-2 c §§.
Lag (2021:461)
.
Övergångsplan för utvidgning av en partiell intern modell
5 §
Finansinspektionen får i samband med handläggningen av en ansökan om användning av en partiell intern modell som är avgränsad till att avse endast en eller flera risker eller undergrupper av risker, eller en eller flera större affärsenheter, eller avgränsad i båda dessa avseenden, förelägga ett försäkringsföretag att ge in en övergångsplan för hur företaget avser att utvidga modellens tillämpningsområde.
Lag (2015:700)
.
Godkännande av styrdokument för ändring av en intern modell
6 §
När ett försäkringsföretag ansöker om tillstånd att använda en intern modell, ska företaget lämna in ett styrdokument för ändring av modellen. Styrdokumentet ska innehålla en förteckning eller specifikation över möjliga större och mindre ändringar av den interna modellen. När Finansinspektionen prövar ansökan, ska inspektionen också pröva om styrdokumentet kan godkännas.
Lag (2015:700)
.
Ändring av en intern modell och styrdokument
7 §
Ett försäkringsföretag som fått tillstånd att använda en  intern modell får göra mindre ändringar av denna i enlighet  med det styrdokument för ändring av den interna modellen som  godkänts av Finansinspektionen enligt 6 §.
För större ändringar i den interna modellen krävs tillstånd  från Finansinspektionen, som vid sin prövning ska tillämpa  kraven i 2 §. Vid prövningen gäller 2 a-2 c §§.
Samtliga ändringar av styrdokumentet ska godkännas av  Finansinspektionen, som vid sin prövning ska tillämpa kraven i 
2 §. Vid prövningen gäller 2 c §.
Lag (2021:461)
.
Återgång till standardformeln
8 §
Ett försäkringsföretag som använder en intern modell får, efter tillstånd av Finansinspektionen, återgå till att helt eller delvis beräkna solvenskapital-kravet enligt standardformeln i 8 kap. 5-11 §§. Ett sådant tillstånd får ges endast om försäkringsföretaget har visat att det finns godtagbara skäl för en återgång till standardformeln.
Lag (2015:700)
.
Krav på en intern modell och på användningen av den
Krav på användning
9 §
En intern modell ska användas i ett försäkringsföretags företagsstyrnings- och riskhanteringssystem, i dess beslutsprocesser och i den egna risk- och solvensbedömningen.
Styrelsen ska ansvara för att säkerställa att utformningen och användningen av den interna modellen är ändamålsenlig och ger ett tillfredsställande uttryck för riskprofilen.
Lag (2015:700)
.
Statistisk kvalitet
10 §
Den beräkning av sannolikhetsfördelning som ligger till grund för en intern modell ska bygga på
1. relevanta försäkringsmatematiska och statistiska tekniker som stämmer överens med de metoder som används för beräkning av försäkringstekniska avsättningar, och
2. realistiska antaganden som ska kunna motiveras av försäkringsföretaget.
Uppgifter som används för den interna modellen ska vara lämpade för ändamålet. De ska vara korrekta, fullständiga och aktuella.
Försäkringsföretaget ska minst en gång per år uppdatera de uppgifter som används för beräkningen av sannolikhetsfördelningen.
Lag (2015:700)
.
Diversifiering
11 §
Ett försäkringsföretag får i en intern modell ta hänsyn till inbördes beroenden inom och mellan olika risker
(diversifieringseffekter), om de metoder som används är ändamålsenliga.
Lag (2015:700)
.
Riskreducerande tekniker
12 §
Ett försäkringsföretag får i en intern modell beakta effekterna av riskreduceringstekniker, om företaget även fullt ut inkluderar de risker som är förenade med dessa tekniker.
Lag (2015:700)
.
Beaktande av finansiella garantier och optioner
13 §
Ett försäkringsföretag ska i en intern modell ta hänsyn till värdet av garantier och optioner i ingångna försäkringsavtal.
Lag (2015:700)
.
Beaktande av samtliga förväntade utbetalningar
14 §
Ett försäkringsföretag ska i en intern modell beakta alla förväntade utbetalningar till försäkringstagare och andra ersättningsberättigade, oavsett om betalningarna är garanterade genom avtal eller inte.
Lag (2015:700)
.
Kalibrering av en intern modell
15 §
Ett försäkringsföretag ska kalibrera en intern modell på ett sätt som ger försäkringstagarna och andra ersättningsberättigade en skyddsnivå som är likvärdig med den nivå som anges i 8 kap. 1 §.
Lag (2015:700)
.
Resultatanalys
16 §
Ett försäkringsföretag som använder en intern modell ska minst en gång per år granska vad som gett upphov till vinster eller orsakat förluster inom de olika större affärsenheterna.
Analysen ska visa hur den kategorisering av risker som har valts i den interna modellen förklarar källor och orsaker till vinster och förluster. Riskkategoriseringen ska återspegla försäkringsföretagets riskprofil.
Lag (2015:700)
.
Validering av en intern modell
17 §
En intern modell ska regelbundet valideras. Valideringen ska innefatta en utvärdering av modellens funktion och en kontroll av att modellen är lämplig med hänsyn till företagets riskprofil.
Lag (2015:700)
.
Krav på dokumentation
18 §
Ett försäkringsföretag som använder en intern modell ska dokumentera
1. hur den är utformad och fungerar,
2. att den stämmer överens med de krav som gäller för interna modeller enligt 9-17 §§,
3. vilka omständigheter som skulle kunna medföra att den inte fungerar effektivt, och
4. vilka större ändringar som gjorts i den enligt 7 §.
Lag (2015:700)
.
Bemyndiganden
19 §
Regeringen eller den myndighet som regeringen bestämmer  får meddela föreskrifter om
1. förutsättningarna för tillstånd att använda en fullständig  eller partiell intern modell enligt 1, 2 och 3-5 §§,
2. förutsättningarna för ändring av en intern modell och  styrdokument enligt 6 och 7 §§,
3. krav på användning av statistiska kvalitetsnormer för en  intern modell enligt 9-14 §§,
4. kalibrering av en intern modell enligt 15 §,
5. validering av en intern modell enligt 17 §, och
6. krav på dokumentation enligt 18 §.
Lag (2021:461)
.
10 kap. Företagsstyrning
Företagsstyrningssystem
1 §
Ett försäkringsföretag ska ha ett företagsstyrningssystem som säkerställer att företaget styrs på ett sunt och ansvarsfullt sätt.
Systemet ska ses över regelbundet av företaget.
Lag (2015:700)
.
Styrdokument
2 §
Ett försäkringsföretag ska upprätta och följa styrdokument för
1. riskhantering,
2. internkontroll,
3. internrevision,
4. verksamhet som omfattas av uppdragsavtal enligt 19 §,
5. uppgiftslämnande till Finansinspektionen och kvalitetskontroll av uppgifterna, och
6. ändring av företagets interna modell, om en sådan modell används.
Styrdokumenten ska fastställas av styrelsen. De ska utvärderas och ses över minst en gång per år.
Lag (2015:700)
.
Kontinuitet i verksamheten
3 §
Ett försäkringsföretag ska ha system, resurser och rutiner  som är lämpliga för att verksamheten ska kunna bedrivas med  kontinuitet och i enlighet med gällande regler. Nätverks- och  informationssystem ska uppfylla kraven i Europaparlamentets  och rådets förordning (EU) 2022/2554 av den 14 december 2022  om digital operativ motståndskraft för finanssektorn och om  ändring av förordningarna (EG) nr 1060/2009, (EU) nr 648/2012, 
(EU) nr 600/2014, (EU) nr 909/2014 och (EU) 2016/1011.
Ett försäkringsföretag ska ha en beredskapsplan.
Lag (2024:1287)
.
Centrala funktioner
4 §
Ett försäkringsföretag ska ha funktioner för riskhantering, regelefterlevnad och internrevision samt en aktuariefunktion (centrala funktioner).
Lag (2015:700)
.
Lämplighetskrav
5 §
Ett försäkringsföretag ska säkerställa att den som ingår i  styrelsen för företaget eller är verkställande direktör i det,  eller är ersättare för någon av dem, eller den som ansvarar  för eller utför arbete i en central funktion i företaget  uppfyller de krav som anges i 2 kap. 4 § första stycket 4.
Försäkringsföretaget ska snarast möjligt till  Finansinspektionen anmäla ändringar av vilka som ingår i dess  ledning enligt första stycket eller som ansvarar för en  central funktion i företaget.
Försäkringsföretaget ska underrätta inspektionen om någon av  de personer som avses i första stycket har ersatts på grund av  att han eller hon inte längre uppfyller lämplighetskraven.
Lag (2020:400)
.
System för riskhantering
6 §
Ett försäkringsföretag ska ha ett system för riskhantering som ska innehålla de strategier, processer och rapporteringsrutiner som behövs för att säkerställa att företaget fortlöpande kan identifiera, värdera, övervaka, hantera och rapportera risker samt beroenden mellan risker.
Systemet ska vara integrerat i företagets organisations- och beslutsstruktur. Det ska vara utformat med lämplig hänsyn till de personer som leder företaget eller annars ingår i en central funktion.
Lag (2015:700)
.
Risker och krav på innehåll i styrdokumentet för riskhantering
7 §
Ett försäkringsföretags system för riskhantering ska avse såväl de risker som täcks av solvenskapitalkravet, eller ett kapitalkrav som ska uppfyllas av ett företag som har beviljats undantag enligt 1 kap. 19 eller 19 b §, som risker som inte, eller endast delvis, beaktas vid beräkningen av detta.
Systemet ska omfatta
1. försäkringsrisker,
2. matchningsrisker,
3. investeringsrisker, särskilt avseende derivatinstrument och liknande åtaganden,
4. likviditets- och koncentrationsrisker,
5. operativa risker,
6. risker hänförliga till återförsäkring och andra riskreduceringstekniker, och
7. beroenden mellan risker som företaget är eller kan komma att bli exponerade för.
Ett försäkringsföretags styrdokument för riskhantering enligt 2 § 1 ska omfatta de risker som avses i andra stycket 1-6.
I ett försäkringsföretag som använder volatilitetsjustering enligt 5 kap. 9 § ska styrdokument för riskhantering också innehålla riktlinjer för volatilitetsjusteringen.
Lag (2015:700)
.
Krav på företag som använder matchningsjustering eller volatilitetsjustering
8 §
Ett försäkringsföretag som använder matchningsjustering enligt 5 kap. 7 § eller volatilitetsjustering enligt 5 kap. 
9 § ska
1. upprätta en likviditetsplan, och
2. regelbundet utvärdera sin användning av justeringar.
Lag (2015:700)
.
Krav på regelbunden utvärdering
9 §
Ett försäkringsföretag ska regelbundet bedöma hur känsliga de försäkringstekniska avsättningarna och de medräkningsbara kapitalbasmedlen är för de antaganden som ligger till grund för fastställandet av den ränta som används vid beräkningen av den bästa skattningen av framtida kassaflöden.
Lag (2015:700)
.
Krav på analys av externa bedömningar
10 §
Ett försäkringsföretag som använder bedömningar från externa kreditvärderingsinstitut vid beräkningar av de försäkringstekniska avsättningarna eller solvenskapitalkravet ska, när det är möjligt, göra en egen bedömning av de externa värderingarna.
Lag (2015:700)
.
En egen risk- och solvensbedömning
11 §
Ett försäkringsföretag ska genomföra en egen risk- och solvensbedömning.
I den egna risk- och solvensbedömningen ska försäkringsföretaget göra en bedömning av
1. företagets totala solvensbehov med hänsyn till dess specifika riskprofil, risktolerans och affärsstrategi,
2. företagets fortlöpande efterlevnad av bestämmelserna om solvens- och minimikapitalkraven, eller ett kapitalkrav som ska uppfyllas av ett företag som har beviljats undantag enligt 1 kap. 19 eller 19 b §, samt försäkringstekniska avsättningar, och
3. hur betydande skillnaderna är mellan företagets riskprofil och de antaganden om risker som har legat till grund för beräkningen av solvenskapitalkravet eller ett kapitalkrav som ska uppfyllas av ett företag som har beviljats undantag enligt 1 kap. 19 eller 19 b §.
För bedömningen enligt andra stycket 1 ska försäkringsföretaget ha processer som säkerställer att de risker som företaget är eller kan komma att bli exponerade för, på såväl kort som lång sikt, identifieras och värderas.
Företaget ska kunna redovisa de metoder som använts vid bedömningen.
Ett försäkringsföretag som använder matchningsjustering enligt 5 kap. 7 §, volatilitetsjustering enligt 5 kap. 9 §, en tillfälligt justerad riskfri räntestruktur enligt 5 kap.
10 § eller ett tillfälligt avdrag vid beräkningen av de försäkringstekniska avsättningarna enligt 5 kap. 12 §, ska i den bedömning som avses i andra stycket 2 göra en bedömning av efterlevnaden av bestämmelserna om solvens- och minimikapitalkraven, såväl med som utan användning av matchningsjustering, volatilitetsjustering, justerad riskfri räntestruktur eller tillfälligt avdrag vid beräkningen av de försäkringstekniska avsättningarna.
Den egna risk- och solvensbedömningen ska ingå som en integrerad del i ett försäkringsföretags affärsstrategier och ska beaktas vid företagets strategiska beslut.
Lag (2015:700)
.
Regelbundna bedömningar
12 §
Ett försäkringsföretag ska genomföra en egen risk- och solvensbedömning minst en gång per år. Om en väsentlig förändring skett av de risker som försäkringsföretaget är utsatt för, ska en ny sådan bedömning genomföras snarast möjligt.
Lag (2015:700)
.
Rapportering
13 §
Ett försäkringsföretag ska rapportera resultatet av varje egen risk- och solvensbedömning till Finansinspektionen.
Lag (2015:700)
.
System för internkontroll
14 §
Ett försäkringsföretag ska ha ett system för internkontroll.
Systemet ska omfatta förvaltnings- och redovisningsmetoder, ramar för internkontrollen, lämpliga rapporteringsrutiner och en funktion för regelefterlevnad.
Lag (2015:700)
.
Funktion för riskhantering
15 §
Funktionen för riskhantering ska ges en struktur som underlättar genomförande av riskhanteringssystemet.
Lag (2015:700)
.
Funktion för regelefterlevnad
16 §
Funktionen för regelefterlevnad ska
1. rapportera till styrelsen och den verkställande direktören i fråga om efterlevnaden av
a) bestämmelserna i denna lag och föreskrifter som har meddelats med stöd av lagen,
b) bestämmelser som har meddelats av Europeiska kommissionen med anledning av Solvens II-direktivet, och
c) de riktlinjer och rekommendationer som har meddelats med anledning av det direktivet av Europeiska försäkrings- och tjänstepensionsmyndigheten, Finansinspektionen och, om företaget har inrättat en sekundäretablering i ett land inom EES, den behöriga myndigheten i det landet,
2. lämna råd till företagets styrelse och den verkställande direktören om förebyggande av bristande efterlevnad av bestämmelser enligt 1,
3. bedöma konsekvenserna av förändringar i bestämmelser, riktlinjer och rekommendationer enligt 1, och
4. identifiera och bedöma risker för bristande efterlevnad av bestämmelser, riktlinjer och rekommendationer enligt 1.
Lag (2015:700)
.
Funktion för internrevision
17 §
Funktionen för internrevision ska
1. utvärdera systemet för internkontroll,
2. utvärdera andra delar av företagsstyrningssystemet, och
3. rapportera resultat och lämna rekommendationer efter utvärderingarna till företagets styrelse.
Funktionen för internrevision ska utföra sina uppgifter med opartiskhet och vara oberoende från den verksamhet som utvärderas.
Lag (2015:700)
.
Aktuariefunktion
18 §
Aktuariefunktionen ska
1. samordna och svara för kvaliteten i de försäkringstekniska beräkningarna och utredningarna,
2. bistå styrelsen och den verkställande direktören och på eget initiativ rapportera till dem i frågor som rör metoder, beräkningar och bedömningar av
a) de försäkringstekniska avsättningarna,
b) värderingen av försäkringsriskerna, och
c) återförsäkringsskydd och andra riskreduceringstekniker, och
3. bidra till företagets riskhanteringssystem.
Den som ska ansvara för eller utföra uppgifter i aktuariefunktionen ska ha de kunskaper och erfarenheter av funktionens uppgifter som är tillräckliga med hänsyn till arten, omfattningen och komplexiteten av riskerna i företagets verksamhet.
Finansinspektionen får för ett försäkringsföretag som har beviljats undantag enligt 1 kap. 19 eller 19 b § besluta om undantag från villkoren för behörighet för den som ansvarar för eller utför uppgifter i aktuariefunktionen och från kravet att upprätta en aktuariefunktion.
Lag (2015:700)
.
Uppdragsavtal
19 §
Ett försäkringsföretag får, med de begränsningar som följer av 20 §, uppdra åt någon annan att utföra ett visst arbete och vissa funktioner som ingår i företagets försäkringsrörelse (uppdragsavtal). Ett sådant uppdrag inskränker dock inte företagets ansvar enligt denna lag.
Lag (2015:700)
.
Begränsningar i möjligheten att ingå uppdragsavtal
20 §
Ett uppdragsavtal får inte avse operativ verksamhet eller funktioner som är av väsentlig betydelse, om det kan leda till att
1. kvaliteten i företagsstyrningssystemet försämras väsentligt,
2. den operativa risken i företaget ökar väsentligt,
3. Finansinspektionens möjlighet att utöva tillsyn försämras, eller
4. försäkringstagarnas möjlighet till tillfredsställande och fortlöpande service inte kan upprätthållas.
Lag (2015:700)
.
Anmälan av uppdragsavtal
21 §
Ett försäkringsföretag som har ingått ett uppdragsavtal som avser sådan operativ verksamhet eller sådana funktioner som är av väsentlig betydelse ska innan avtalet börjar gälla anmäla detta till Finansinspektionen. Ett försäkringsföretag ska snarast möjligt anmäla till Finansinspektionen om det inträffar väsentliga förändringar inom den operativa verksamheten eller funktionerna.
Lag (2015:700)
.
Åtgärder som krävs av ett försäkringsföretag som ingår ett uppdragsavtal
22 §
Ett försäkringsföretag som ingår ett uppdragsavtal ska vidta de åtgärder som krävs för att säkerställa att uppdragstagaren
1. samarbetar med Finansinspektionen när det gäller den verksamhet eller de funktioner som omfattas av uppdragsavtalet,
2. ger försäkringsföretaget, dess revisorer och Finansinspektionen tillgång till uppgifter som rör den verksamhet eller de funktioner som omfattas av uppdragsavtalet, och
3. ger Finansinspektionen faktiskt tillträde till uppdragstagarens lokaler.
Lag (2015:700)
.
Kompletterande riktlinjer m.m.
23 §
Ett försäkringsföretag ska upprätta och följa försäkringstekniska riktlinjer. Riktlinjerna ska kompletteras med ett försäkringstekniskt beräkningsunderlag.
Försäkringstekniska riktlinjer för livförsäkring ska ges in till Finansinspektionen senast den dag de börjar användas eller ändras.
Tillsammans med riktlinjerna ska det lämnas en redogörelse för de konsekvenser som riktlinjerna får för försäkringsföretaget samt för försäkringstagarna och andra ersättningsberättigade på grund av försäkringar.
Om det med hänsyn till försäkringarnas beskaffenhet eller av något annat särskilt skäl saknas anledning att upprätta ett försäkringstekniskt beräkningsunderlag, får Finansinspektionen i ett enskilt fall besluta om undantag från skyldigheten att upprätta ett sådant underlag.
Lag (2015:700)
.
24 §
Ett försäkringsföretag ska upprätta och följa riktlinjer för hantering av intressekonflikter mellan företagets intressenter.
Lag (2015:700)
.
25 §
Styrelsen ska fastställa försäkringstekniska riktlinjer och riktlinjer för hantering av intressekonflikter.
Riktlinjerna ska utvärderas och ses över minst en gång per år.
Lag (2015:700)
.
Bemyndiganden
26 §
Regeringen eller den myndighet som regeringen bestämmer får meddela föreskrifter om
1. vad ett system för riskhantering enligt 6 § ska innehålla när ett försäkringsföretag fått tillstånd att använda en partiell eller fullständig intern modell,
2. innehållet i de riktlinjer för volatilitetsjustering som avses i 7 § fjärde stycket,
3. innehållet i en sådan likviditetsplan som avses i 8 § 1,
4. kraven på regelbundna utvärderingar som ska göras av försäkringsföretag som använder matchnings- eller volatilitetsjustering enligt 8 § 2,
5. kraven på regelbundna utvärderingar som ska göras av försäkringsföretag när det gäller företagets känslighet för de antaganden som ligger till grund för fastställandet av den relevanta riskfria räntestrukturen enligt 9 §,
6. hur en sådan egen bedömning som avses i 10 § ska genomföras,
7. rapportering av resultat av den egna risk- och solvensbedömning enligt 13 §,
8. vad funktionen för riskhantering enligt 15 § ska ansvara för när ett försäkringsföretag fått tillstånd att använda en partiell eller fullständig intern modell,
9. villkor för behörighet för den som ska ansvara för eller utföra uppgifter i aktuariefunktionen enligt 18 §,
10. innehållet i försäkringstekniska riktlinjer och beräkningsunderlag som avses i 23 §, och
11. vilka uppgifter som riktlinjer för hantering av intressekonflikter enligt 24 § ska omfatta.
Lag (2015:700)
.
11 kap. Associationsrättsliga bestämmelser för försäkringsaktiebolag
Tillämpning av allmänna bestämmelser för aktiebolag
1 §
För försäkringsaktiebolag gäller föreskrifterna för  aktiebolag i allmänhet, om inte något annat följer av denna  lag eller är särskilt föreskrivet. Hänvisningar i  aktiebolagslagen (2005:551) till bestämmelser i samma lag ska  i de fall de förekommer avse de bestämmelser i denna lag som  gäller i stället för eller utöver bestämmelserna i  aktiebolagslagen.
I fråga om försäkringsaktiebolag ska det som anges om  Bolagsverket i följande bestämmelser avse Finansinspektionen:
1. 8 kap. 9 och 30 §§ samt 37 § andra stycket  aktiebolagslagen,
2. 23 kap. 45 b § aktiebolagslagen,
3. 24 kap. 47 § aktiebolagslagen, och
4. 24 a kap. 24 § aktiebolagslagen.
Bestämmelserna i 32 kap. aktiebolagslagen om aktiebolag med  särskild vinstutdelningsbegränsning gäller inte för  försäkringsaktiebolag.
Lag (2024:1287)
.
Hinder mot bildande
2 §
Om teckning av aktier innebär att någon som inte har prövats enligt 2 kap. 4 § första stycket 3 kommer att ha ett kvalificerat innehav i försäkringsaktiebolaget, får bolaget inte bildas utan att en sådan prövning görs. Om personen vid den prövningen inte anses lämplig, får bolaget inte bildas.
Bolagsordningens innehåll
3 §
Ett försäkringsaktiebolags bolagsordning ska, utöver det som följer av 3 kap. 1 § aktiebolagslagen (2005:551), innehålla uppgift om huruvida
1. rörelsen ska avse såväl direkt försäkring som mottagen återförsäkring, och
2. bolaget ska driva försäkringsrörelse utanför EES.
I ett livförsäkringsaktiebolag gäller, i stället för 3 kap. 3 §
aktiebolagslagen, att det i bolagsordningen ska anges hur bolagsstämman får förfoga över bolagets vinst eller på annat sätt täcka bolagets förlust.
Bolagsstämma
Finansinspektionens skyldighet att kalla till bolagsstämma
4 §
Den skyldighet att kalla till bolagsstämma som Bolagsverket har enligt 7 kap. 17 § andra stycket aktiebolagslagen (2005:551) ska för försäkringsaktiebolag i stället gälla för Finansinspektionen.
Lag (2013:745)
.
Inskränkning av beslutanderätten
5 §
Utöver 7 kap. 47 § aktiebolagslagen (2005:551) gäller att bolagsstämman i ett försäkringsaktiebolag inte får fatta ett beslut som är ägnat att ge en otillbörlig fördel åt en aktieägare eller någon annan till nackdel för de försäkringstagare eller andra ersättningsberättigade som på grund av försäkringsavtal har rätt till en andel av de ackumulerade vinster som har uppstått i rörelsen.
Talan mot bolagsstämmobeslut
6 §
Utöver 7 kap. 50 § aktiebolagslagen (2005:551) gäller för försäkringsaktiebolag som inte får dela ut vinst, att talan får föras mot ett bolagsstämmobeslut som strider mot de försäkringstekniska riktlinjerna.
Lag (2015:700)
.
Bolagets ledning
Styrelsen
7 §
I stället för 8 kap. 1 § aktiebolagslagen (2005:551) gäller att ett försäkringsaktiebolag ska ha en styrelse med minst tre ledamöter. I ett försäkringsaktiebolag som inte får dela ut vinst ska mer än hälften av styrelseledamöterna vara personer som varken är anställda i bolaget eller anställda eller styrelseledamöter i företag som ingår i samma koncern som bolaget eller i en företagsgrupp av motsvarande slag.
I ett försäkringsaktiebolag som inte får dela ut vinst ska minst en av styrelseledamöterna utses av försäkringstagarna eller av någon intressegrupp som har anknytning till dem. Sådan styrelseledamot får inte vara
1. aktieägare i bolaget,
2. anställd i bolaget, eller
3. aktieägare, anställd eller styrelseledamot i företag som ingår i samma koncern som bolaget eller i en företagsgrupp av motsvarande slag.
Arbetsordning och instruktioner om arbetsfördelningen mellan bolagsorganen
7 a §
Skyldigheten enligt 8 kap. 46 a § aktiebolagslagen
(2005:551) för styrelsen i ett publikt aktiebolag att årligen fastställa en skriftlig arbetsordning för sitt arbete gäller även för styrelsen i ett privat försäkringsaktiebolag.
Detsamma gäller skyldigheten enligt 8 kap. 46 b § samma lag för styrelsen i ett publikt aktiebolag att i skriftliga instruktioner ange arbetsfördelningen mellan bolagsorganen.
Styrelsens ordförande ska bevaka att styrelsen fullgör de uppgifter som anges i denna paragraf.
Lag (2014:552)
.
Revisionsutskott
7 b §
I fråga om revisionsutskott ska ett  försäkringsaktiebolag som inte har beviljats undantag enligt 
1 kap. 19 eller 20 § anses som ett sådant aktiebolag som  avses i 8 kap. 49 a § aktiebolagslagen (2005:551).
Lag (2016:439)
.
Uppgifter inför styrelseval
8 §
Bolagsstämmans ordförande ska innan styrelseval hålls i ett försäkringsaktiebolag lämna uppgift till stämman om vilka uppdrag den som valet gäller har i andra företag.
Verkställande direktör
9 §
I stället för 8 kap. 27 § aktiebolagslagen (2005:551)
gäller att styrelsen i ett försäkringsaktiebolag ska utse en verkställande direktör. Den verkställande direktören får inte vara ordförande i styrelsen.
Jäv för styrelseledamot och den verkställande direktören
10 §
För försäkringsaktiebolag som inte får dela ut vinst ska andra stycket tillämpas i stället för 8 kap. 23 § andra stycket och 34 § andra stycket aktiebolagslagen (2005:551).
Bestämmelserna om jäv i 8 kap. 23 § första stycket 3 och 34 §
första stycket 3 aktiebolagslagen gäller inte om
1. försäkringsaktiebolaget äger samtliga aktier i bolagets motpart, och
2. motparten är ett annat bolag än ett försäkringsaktiebolag som inte får dela ut vinst.
Inskränkning av befogenheten
11 §
Utöver 8 kap. 41 § aktiebolagslagen (2005:551) gäller att styrelsen eller någon annan ställföreträdare för ett försäkringsaktiebolag inte får företa en rättshandling eller någon annan åtgärd som är ägnad att ge en otillbörlig fördel åt en aktieägare eller någon annan till nackdel för de försäkringstagare eller andra ersättningsberättigade som på grund av försäkringsavtal har rätt till en andel av de ackumulerade vinster som har uppstått i rörelsen.
En ställföreträdare för bolaget får inte heller följa en anvisning av bolagsstämman eller något annat bolagsorgan, om anvisningen inte gäller därför att den strider mot denna lag.
Revision
Kompetenskrav
12 §
I stället för 9 kap. 13-16 §§ aktiebolagslagen
(2005:551) gäller för försäkringsaktiebolag att minst en revisor som bolagsstämman har utsett ska vara auktoriserad revisor.
Lag (2013:235)
.
Jäv för revisor och lekmannarevisor
13 §
Vid tillämpningen av 9 kap. 17 § och 10 kap. 10 §
aktiebolagslagen (2005:551) om jäv för revisor och lekmannarevisor ska försäkringsaktiebolag anses som aktiebolag som avses i 9 kap. 13 eller 14 § samma lag.
Revisorns uppdragstid
13 a §
I fråga om uppdragstid för revisorn ska ett  försäkringsaktiebolag som inte har beviljats undantag enligt 
1 kap. 19 eller 20 § anses som ett sådant aktiebolag som  avses i 9 kap. 21 a § aktiebolagslagen (2005:551).  Möjligheten enligt den paragrafen att förlänga  revisionsuppdraget till högst tjugo eller tjugofyra år gäller  dock inte uppdrag i ett försäkringsaktiebolag.
Lag (2016:439)
.
Domstols entledigande av revisorn
13 b §
I fråga om en domstols entledigande av revisorn ska  ett försäkringsaktiebolag som inte har beviljats undantag  enligt 1 kap. 19 eller 20 § anses som ett sådant aktiebolag  som avses i 9 kap. 22 a § aktiebolagslagen (2005:551).
Lag (2016:439)
.
EU:s revisorsförordning
13 c §
Bestämmelser om revision av försäkringsaktiebolag som  inte har beviljats undantag enligt 1 kap. 19 eller 20 § eller  vars överlåtbara värdepapper är upptagna till handel på en  reglerad marknad finns även i Europaparlamentets och rådets  förordning (EU) nr 537/2014 av den 16 april 2014 om särskilda  krav avseende lagstadgad revision av företag av allmänt  intresse och om upphävande av kommissionens beslut 
2005/909/EG.
Lag (2016:439)
.
Särskilt om vissa penninglån och emissioner i livförsäkringsaktiebolag som inte får dela ut vinst
14 §
För livförsäkringsaktiebolag som inte får dela ut vinst gäller inte följande bestämmelser i aktiebolagslagen
(2005:551):
1. 11 kap. 11 § om upptagande av vissa penninglån,
2. 12 kap. om fondemission,
3. 14 kap. om emission av teckningsoptioner, och
4. 15 kap. om emission av konvertibler.
15 §
Ett livförsäkringsaktiebolag som inte får dela ut vinst får inte ta upp ett penninglån på villkor att lånet ska betalas på något annat sätt än med ett nominellt penningbelopp eller med ett penningbelopp som bestäms med hänsyn till förändringar i penningvärdet.
Särskilt om värdeöverföringar från och överskottshantering i livförsäkringsaktiebolag
Vinstutdelning
16 §
I ett livförsäkringsaktiebolag får vinstutdelning ske bara om det följer av bolagsordningen.
Bestämmelserna i 19 kap. 13-30 §§ aktiebolagslagen (2005:551)
om vissa publika aktiebolags förvärv av egna aktier gäller inte för livförsäkringsaktiebolag som inte får dela ut vinst.
Användningen av årsvinsten
17 §
Årsvinsten i ett livförsäkringsaktiebolag och belopp som förs över från bundet eget kapital till fritt eget kapital i bolaget ska användas för återbäring, i den utsträckning inte
1. vinsten eller det överförda beloppet får tas i anspråk för vinstutdelning eller för att täcka förluster enligt bestämmelser i bolagsordningen, eller
2. annat följer av denna lag eller lagen (1995:1560) om årsredovisning i försäkringsföretag.
Fördelning av återbäring
18 §
Ett livförsäkringsaktiebolag ska gottskriva återbäring  till försäkringstagarna och andra ersättningsberättigade med  en fördelning som utgår från försäkringens bidrag till  överskottet, om inte annat följer av bestämmelser i  försäkringsavtalet eller i bolagsordningen.
Vid återköp eller överföring enligt 11 kap. 5 §  försäkringsavtalslagen (2005:104) ska rätten till återbäring  bestämmas enligt samma fördelning och principer som skulle ha  gällt för försäkringsfall, om inte en avvikelse är försvarlig  med hänsyn till det kvarvarande försäkringstagarkollektivets  rätt till återbäring eller försäkringsbolagets ekonomiska  situation.
Lag (2019:740)
.
18 a §
Har upphävts genom
lag (2015:68)
.
Konsolideringsfond
19 §
Livförsäkringsaktiebolag som inte får dela ut vinst ska ha en konsolideringsfond. Konsolideringsfonden får sättas ned bara för att täcka förluster eller för ett annat ändamål som anges i bolagsordningen. En sådan nedsättning får bara beslutas av bolagsstämman.
Ombildning till livförsäkringsaktiebolag som får dela ut vinst
20 §
Villkor om vinstutdelning som införs i bolagsordningen för ett livförsäkringsaktiebolag som inte får dela ut vinst får godkännas bara om
1. beslutet har biträtts vid bolagsstämman av aktieägare som företräder minst nio tiondelar av samtliga aktier i bolaget,
2. de försäkringstagare vars rätt berörs av villkoret har underrättats om att detta tas in eller ändras,
3. högst femtio procent av de underrättade försäkringstagare som hörts av eller högst tio procent av samtliga underrättade försäkringstagare motsätter sig ändringen,
4. ändringen inte kan antas försämra rätten för försäkringstagare och andra ersättningsberättigade på grund av försäkringar.
Första stycket 4 gäller även villkor i bolagsordningen om förlusttäckning.
En sådan underrättelse som avses i första stycket 2 ska ske genom att en redogörelse för ändringen av bolagsordningen och dess konsekvenser tillställs försäkringstagarna på deras senast kända postadress.
Första stycket 2-4 och tredje stycket gäller även när en livförsäkring övergår från en verksamhet där vinstutdelning inte är tillåten till en vinstutdelande verksamhet genom fusion eller överlåtelse av försäkringsbestånd, om det inte finns särskilda skäl för undantag. Det som föreskrivs om godkännande av villkor om vinstutdelning gäller då i stället tillstånd att verkställa fusionsplan och överlåtelseavtal.
21 §
För ett livförsäkringsaktiebolag som driver verksamhet  utan villkor om vinstutdelning i bolagsordningen och som ska  övergå till vinstutdelande verksamhet får sådana villkor om  vinstutdelning som avses i 20 § godkännas bara om  uppskrivningsfonden, konsolideringsfonden,  kapitalandelsfonden, fonden för verkligt värde, fonden för  utvecklingsutgifter och andra övervärden i bolaget, med avdrag  för aktiekapitalet och överkursfonderna, gottskrivs  försäkringstagarna och andra ersättningsberättigade på grund  av försäkringarna som återbäring eller på annat sätt.
Lag (2020:993)
.
Minskning av aktiekapitalet, den bundna överkursfonden och  reservfonden
Tillstånd att verkställa minskningsbeslut för återbetalning till aktieägarna
22 §
Vid minskning av aktiekapitalet i ett försäkringsaktiebolag för avsättning till fritt eget kapital eller för återbetalning till aktieägarna gäller inte 20 kap.
23-29 §§ aktiebolagslagen (2005:551). I stället gäller 23-27 §§ i det här kapitlet.
Lag (2014:552)
.
23 §
Om minskningsbeloppet helt eller delvis ska användas för ändamål som avses i 20 kap. 1 § första stycket 2 eller 3 aktiebolagslagen (2005:551), får bolaget inte verkställa minskningsbeslutet utan tillstånd från allmän domstol.
Finansinspektionen får besluta att aktiekapitalet får minskas utan tillstånd från allmän domstol, om bolaget samtidigt vidtar åtgärder som medför att varken bolagets bundna egna kapital eller dess aktiekapital minskar.
Ansökan om tillstånd
24 §
Bolaget ska ansöka om tillstånd att verkställa ett minskningsbeslut enligt 23 § hos tingsrätten i den ort där styrelsen har sitt säte. Ansökan ska ges in inom två månader efter det att minskningsbeslutet registrerades. Tillsammans med ansökan ska bolaget ge in ett bevis om att minskningsbeslutet har registrerats.
Inhämtande av Finansinspektionens yttrande och kallelse på borgenärer
25 §
Domstolen ska omgående inhämta Finansinspektionens yttrande om och i så fall i vilken utsträckning minskningen kan komma att inverka på den rätt som tillkommer försäkringstagarna och andra ersättningsberättigade på grund av försäkringar. Om domstolen med hänsyn till yttrandets innehåll finner att minskningen inte bör verkställas, ska ansökan genast avslås. I annat fall ska domstolen kalla bolagets borgenärer och förelägga dem som vill motsätta sig ansökan att senast en viss dag skriftligen anmäla detta hos domstolen. Domstolen ska dock inte kalla de borgenärer vilkas anspråk avser en fordran på lön, pension eller annan ersättning som omfattas av lönegaranti enligt lönegarantilagen (1992:497).
Föreläggandet ska innehålla en upplysning om att den som inte gör någon anmälan ska anses ha medgett ansökan. I kallelsen ska ett kortfattat sammandrag av inspektionens yttrande tas in.
Domstolen ska se till att kallelsen skyndsamt kungörs i Post-
och Inrikes Tidningar.
När allmän domstol ska lämna tillstånd
26 §
Tillstånd ska ges, om inte någon av de borgenärer som har kallats motsätter sig ansökan inom förelagd tid eller om det visas att de borgenärer som har motsatt sig ansökan har fått full betalning eller har betryggande säkerhet för sina fordringar. Att en försäkringstagare eller någon annan ersättningsberättigad på grund av en försäkring motsätter sig ansökan utgör dock inte något hinder, om Finansinspektionens yttrande ger grund för att ge tillstånd.
Registrering
27 §
Domstolen ska underrätta Bolagsverket om ansökningar enligt 24 § och om lagakraftvunna beslut som meddelats med anledning av sådana ansökningar.
Tillstånd till vinstutdelning efter minskningsbeslut för förlusttäckning
28 §
I stället för 20 kap. 30 § aktiebolagslagen (2005:551)
gäller för försäkringsaktiebolag att vinstutdelning inte får beslutas utan tillstånd från allmän domstol under tre år efter registreringen av ett beslut om minskning av aktiekapitalet för förlusttäckning. Tillstånd behövs dock inte om aktiekapitalet efter eller i samband med minskningsbeslutet har ökats med minst minskningsbeloppet. I fråga om domstolens tillstånd gäller 24-27 §§ i tillämpliga delar.
Minskning av den bundna överkursfonden och reservfonden
29 §
I stället för 20 kap. 35 § 3 aktiebolagslagen (2005:551)  gäller för försäkringsaktiebolag att minskning av den bundna  överkursfonden och reservfonden får ske för återbetalning till  aktieägarna eller något annat ändamål, om allmän domstol med  tillämpning av 24-26 §§ ger tillstånd till minskningen.
Lag (2020:993)
.
Lån m.m. till närstående
30 §
I stället för 21 kap. 1-4 §§ aktiebolagslagen (2005:551)
om penninglån och ställande av säkerhet gäller 4 kap. 9 § denna lag för en sådan person som avses i 21 kap. 1 § 2 aktiebolagslagen och för en person eller ett företag som har en sådan anknytning som avses i 3-5 samma paragraf till denna person.
Fusion
Överlåtande bolag
31 §
Ett försäkringsaktiebolag får vara överlåtande bolag vid en fusion bara om ett annat svenskt försäkringsaktiebolag eller en motsvarande juridisk person med hemvist i ett annat land inom EES än Sverige är övertagande bolag.
Tillämpliga bestämmelser
32 §
Vid fusion med ett försäkringsaktiebolag tillämpas inte 
23 kap. 19-21, 22-24, 45, 45 a och 45 c-45 e §§  aktiebolagslagen (2005:551). I stället tillämpas 33-35 §§ i  detta kapitel. I 37 § finns det särskilda bestämmelser om  fusion genom absorption av ett helägt dotterbolag.
Lag (2022:1650)
.
Ansökan om tillstånd att verkställa fusionsplanen
33 §
När fusionsplanen har blivit gällande i samtliga bolag,  ska såväl det eller de överlåtande bolagen som det övertagande  bolaget ansöka hos Finansinspektionen om tillstånd att  verkställa planen. Vid en gränsöverskridande fusion ska  ansökan göras av det eller de svenska bolag som deltar i  fusionen.
Vid fusion genom kombination ska bolagen dessutom ansöka om  tillstånd enligt 2 kap. 4 § och godkännande av bolagsordningen  enligt 2 kap. 8 § för det övertagande bolaget. Vid  gränsöverskridande fusion gäller detta bara om det övertagande  bolaget ska ha sin hemvist i Sverige.
En ansökan enligt första stycket ska ges in inom en månad  efter det att fusionsplanen gäller i samtliga bolag. Om planen  har registrerats enligt 23 kap. 14 § första stycket  aktiebolagslagen (2005:551), gäller dessutom att ansökan ska  ges in senast två år efter det att en uppgift om att planen  har registrerats har kungjorts enligt 27 kap. 3 § samma lag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1650)
.
34 §
Vid behandlingen av en ansökan om tillstånd att verkställa en fusionsplan ska det prövas att försäkringstagarna och andra borgenärer tillförsäkras en betryggande säkerhet, om ett sådant skydd behövs med hänsyn till de fusionerande bolagens ekonomiska förhållanden och om borgenärerna inte redan har en sådan säkerhet.
När en ansökan ska avslås
35 §
Finansinspektionen ska avslå en ansökan enligt 33 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. fusionen har förbjudits enligt konkurrenslagen (2008:579)  eller enligt rådets förordning (EG) nr 139/2004 av den 20  januari 2004 om kontroll av företagskoncentrationer eller om  prövning av fusionen pågår enligt konkurrenslagen eller den  nämnda förordningen,
3. vid kombination, revisorsyttrandena enligt 23 kap. 11 §  aktiebolagslagen (2005:551) inte utvisar att de överlåtande  bolagens sammanlagda verkliga värde för det övertagande  bolaget uppgår till minst aktiekapitalet i detta,
4. försäkringstagarna och andra borgenärer inte har  tillförsäkrats en sådan betryggande säkerhet som avses i 34 §  eller de fusionerande bolagens ekonomiska förhållanden i  övrigt är sådana att fusionen inte kan anses förenlig med  försäkringstagarnas och andra borgenärers intressen,
5. det är motiverat av hänsyn till allmänintresset,
6. det enligt 23 kap. 36 c § aktiebolagslagen finns hinder mot  att ett eller flera av de svenska bolagen deltar i en  gränsöverskridande fusion,
7. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
8. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får tillståndsfrågan förklaras vilande under högst sex  månader.
Lag (2022:1650)
.
Registrering av fusionen
36 §
I stället för det som föreskrivs i 23 kap. 25 § andra stycket aktiebolagslagen (2005:551) om tidpunkten för anmälan av fusionen för registrering ska anmälan göras senast två månader från det att Finansinspektionens tillstånd att verkställa fusionsplanen har vunnit laga kraft.
Lag (2013:456)
.
Absorption av helägt dotterbolag
37 §
Vid absorption av ett helägt dotterbolag tillämpas inte 
23 kap. 32 och 33 §§ aktiebolagslagen (2005:551). I stället  ska moderbolaget ansöka om tillstånd att verkställa  fusionsplanen hos Finansinspektionen. Ansökan ska ges in  senast en månad efter det att fusionsplanen har blivit  gällande hos moderbolaget. Om fusionsplanen har registrerats  enligt 23 kap. 30 § aktiebolagslagen, gäller dessutom att  ansökan ska ges in senast två år efter det att en uppgift om  att planen har registrerats har kungjorts enligt 27 kap. 3 §  samma lag.
I ett ärende som avser absorption av ett helägt dotterbolag  gäller 34 och 35 §§ i tillämpliga delar. Det som anges om  överlåtande bolag ska avse dotterbolag och det som anges om  övertagande bolag ska avse moderbolag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar. Bolagsverket ska efter en  sådan underrättelse registrera tillståndet enligt 23 kap. 34 §  aktiebolagslagen.
Lag (2022:1650)
.
Ogiltighet
38 §
Det som anges i 23 kap. 56 § tredje stycket  aktiebolagslagen (2005:551) om att väcka talan tillämpas inte.  I stället gäller för ett försäkringsaktiebolag, utöver det som  anges i 7 kap. 51 § första stycket aktiebolagslagen och 23  kap. 56 § första stycket samma lag, att talan inte får väckas  efter det att Finansinspektionen eller en domstol genom ett  beslut som har fått laga kraft har lämnat tillstånd enligt 33-35 §§ att verkställa fusionsplanen.
Lag (2022:1650)
.
Inhemsk delning
Krav på tillstånd för överlåtelse av viss verksamhet
39 §
När ett försäkringsaktiebolag genomför en inhemsk delning  tillämpas 40-43 §§.
Ett försäkringsaktiebolag får inte genom inhemsk delning  överlåta verksamhet som bara får drivas efter tillstånd till  ett bolag som inte har ett sådant tillstånd.
Lag (2022:1650)
.
Delning
Undantag från krav på underrättelse till vissa borgenärer
40 §
Ett försäkringsaktiebolag behöver inte underrätta sina kända borgenärer enligt 24 kap. 21 § aktiebolagslagen
(2005:551).
Lag (2022:1650)
.
Inhämtande av Finansinspektionens yttrande
41 §
Bolagsverket ska inte kalla ett försäkringsaktiebolags borgenärer enligt 24 kap. 24 § aktiebolagslagen (2005:551). I stället ska verket inhämta ett yttrande från Finansinspektionen. Yttrandet ska innehålla uppgift om huruvida
1. försäkringsaktiebolagets försäkringstagare och andra borgenärer har tillförsäkrats en betryggande säkerhet, om ett sådant skydd behövs med hänsyn till de deltagande bolagens ekonomiska förhållanden och borgenärerna inte redan har en sådan säkerhet, och
2. de deltagande bolagens ekonomiska förhållanden i övrigt är sådana att delningen kan anses förenlig med försäkringstagares och andra fordringsägares intressen.
Lag (2022:1650)
.
Överlämnande av ärendet till allmän domstol
42 §
När Finansinspektionen har kommit in med sitt yttrande och den tid inom vilken borgenärerna kan motsätta sig ansökan enligt 24 kap. 25 § aktiebolagslagen (2005:551) har gått ut, ska Bolagsverket överlämna ärendet till tingsrätten i den ort där styrelsen i det överlåtande bolaget har sitt säte.
Lag (2022:1650)
.
När allmän domstol ska avslå en ansökan
43 §
I stället för 24 kap. 26 § aktiebolagslagen (2005:551)
gäller att allmän domstol ska avslå en ansökan om tillstånd att verkställa delningsplanen om
1. det inte av Finansinspektionens yttrande framgår att
a) försäkringsaktiebolagets försäkringstagare och andra borgenärer har tillförsäkrats en sådan betryggande säkerhet som avses i 42 § 1, eller
b) de deltagande bolagens ekonomiska förhållanden i övrigt är sådana att delningen kan anses förenlig med försäkringstagares och andra fordringsägares intressen, och
2. det inte visas att de borgenärer som har motsatt sig ansökan har fått full betalning eller har betryggande säkerhet för sina fordringar.
Att någon av försäkringsaktiebolagets borgenärer motsätter sig ansökan innebär inte att ansökan ska avslås, om Finansinspektionens yttrande ger grund för att tillstånd ska ges.
Om domstolen anser det nödvändigt får den begära att Finansinspektionen kompletterar sitt yttrande.
Lag (2022:1650)
.
Gränsöverskridande delning
44 §
När ett försäkringsaktiebolag genomför en  gränsöverskridande delning tillämpas 44 a-44 e §§ i stället  för 24 kap. 21-26, 45, 46, 48 och 49 §§ aktiebolagslagen 
(2005:551).
Lag (2022:1650)
.
44 a §
När delningsplanen har blivit gällande i bolaget, ska  bolaget ansöka hos Finansinspektionen om tillstånd att  verkställa planen. Ansökan ska ges in inom en månad efter det  att delningsplanen har blivit gällande i bolaget. Om  delningsplanen har registrerats enligt 24 kap. 16 § första  stycket aktiebolagslagen (2005:551), gäller dessutom att  ansökan ska ges in senast två år efter det att en uppgift om  att planen har registrerats har kungjorts enligt 27 kap. 3 §  samma lag.
Finansinspektionen ska underrätta Bolagsverket om  ansökningarna och om beslut som har meddelats med anledning av  sådana ansökningar.
Lag (2022:1650)
.
44 b §
Vid behandlingen av en ansökan om tillstånd att  verkställa en delningsplan ska det prövas om bolagets  borgenärer tillförsäkras en betryggande säkerhet, om ett  sådant skydd behövs med hänsyn till bolagets ekonomiska  förhållanden och om borgenärerna inte redan har en sådan  säkerhet.
Lag (2022:1650)
.
44 c §
Finansinspektionen ska avslå en ansökan enligt 44 a §,  om
1. delningsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. delningen har förbjudits enligt konkurrenslagen (2008:579)  eller rådets förordning (EG) nr 139/2004 om kontroll av  företagskoncentrationer eller om prövning av delningen pågår  enligt konkurrenslagen eller den nämnda förordningen,
3. revisorsyttrandena enligt 24 kap. 13 § aktiebolagslagen 
(2005:551) inte visar att den del av det överlåtande bolaget  som ska övertas av det nybildade bolaget har ett verkligt  värde för detta bolag som uppgår till minst dess aktiekapital,
4. revisorsyttrandena enligt 24 kap. 13 § aktiebolagslagen vid  partiell delning eller delning genom separation inte visar att  det överlåtande bolaget har full täckning för det bundna egna  kapitalet,
5. bolagets borgenärer inte har tillförsäkrats en sådan  betryggande säkerhet som avses i 44 b § eller bolagets  ekonomiska förhållanden i övrigt är sådana att delningen inte  kan anses förenlig med försäkringstagares eller andra  fordringsägares intressen,
6. det är motiverat av hänsyn till allmänintresset,
7. det enligt 24 kap. 32 § aktiebolagslagen finns hinder mot  att det överlåtande bolaget deltar i en gränsöverskridande  delning,
8. delningen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
9. delningen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan bifallas på grund av att prövning pågår  enligt konkurrenslagen eller enligt rådets förordning (EG) nr 
139/2004 och prövningen kan antas bli avslutad inom kort tid,  får tillståndsfrågan förklaras vilande under högst sex  månader.
Lag (2022:1650)
.
44 d §
Om ett övertagande bolag som ska ha sin hemvist i  Sverige ska bedriva försäkringsrörelse enligt denna lag gäller  utöver det som anges i 24 kap. 53 § aktiebolagslagen 
(2005:551) att Bolagsverket får registrera det övertagande  bolaget endast om Finansinspektionen eller en domstol genom  ett beslut som har fått laga kraft har gett bolaget tillstånd  att driva sådan rörelse.
Lag (2022:1650)
.
44 e §
Det som anges i 24 kap. 61 § tredje stycket  aktiebolagslagen (2005:551) om att väcka talan tillämpas inte.  I stället gäller, utöver det som anges i 7 kap. 51 § första  stycket aktiebolagslagen och 24 kap. 61 § första stycket samma  lag, att talan inte får väckas efter det att  Finansinspektionen eller en domstol genom ett beslut som har  fått laga kraft har lämnat tillstånd enligt 44 a-44 c §§ att  verkställa delningsplanen.
Lag (2022:1650)
.
Gränsöverskridande ombildning
44 f §
När ett försäkringsaktiebolag genomför en  gränsöverskridande ombildning tillämpas inte 24 a kap. 21-23  och 25-27 §§ aktiebolagslagen (2005:551). I stället tillämpas 
44 g-44 j §§ i detta kapitel.
Lag (2022:1650)
.
44 g §
När ombildningsplanen har blivit gällande i bolaget,  ska det ansöka hos Finansinspektionen om tillstånd att  verkställa planen. Ansökan ska ges in inom en månad efter det  att ombildningsplanen har blivit gällande i bolaget. Om  ombildningsplanen har registrerats enligt 24 a kap. 13 §  första stycket aktiebolagslagen (2005:551), gäller dessutom  att ansökan ska ges in senast två år efter det att en uppgift  om att planen har registrerats har kungjorts enligt 27 kap. 
3 § samma lag.
Finansinspektionen ska underrätta Bolagsverket om  ansökningarna och om beslut som har meddelats med anledning av  sådana ansökningar.
Lag (2022:1650)
.
44 h §
Vid behandlingen av en ansökan om tillstånd att  verkställa en ombildningsplan ska det prövas om bolagets  borgenärer tillförsäkras en betryggande säkerhet, om ett  sådant skydd behövs med hänsyn till bolagets ekonomiska  förhållanden och om borgenärerna inte redan har en sådan  säkerhet.
Lag (2022:1650)
.
44 i §
Finansinspektionen ska avslå en ansökan enligt 44 g §,  om
1. bolagets borgenärer inte har tillförsäkrats en sådan  betryggande säkerhet som avses i 44 h § eller bolagets  ekonomiska förhållanden i övrigt är sådana att ombildningen  inte kan anses förenlig med försäkringstagares eller andra  fordringsägares intressen,
2. det är motiverat av hänsyn till allmänintresset,
3. ombildningsplanen inte har godkänts i behörig ordning eller  till sitt innehåll strider mot lag eller någon annan  författning,
4. det enligt 24 a kap. 2 § aktiebolagslagen (2005:551) finns  hinder mot att bolaget genomför en gränsöverskridande  ombildning,
5. ombildningen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
6. ombildningen förutsätter ett förfarande enligt lagen 
(2008:9) om arbetstagares medverkan vid gränsöverskridande  fusioner, delningar och ombildningar men något sådant  förfarande inte har inletts.
Lag (2022:1650)
.
44 j §
Om en utländsk juridisk person efter ombildning ska  utgöra ett svenskt aktiebolag som ska bedriva  försäkringsrörelse enligt denna lag gäller utöver det som  anges i 24 a kap. 31 § aktiebolagslagen (2005:551) att  Bolagsverket får registrera bolaget endast om  Finansinspektionen eller en domstol i ett beslut som har fått  laga kraft har gett bolaget tillstånd att driva sådan rörelse.
Lag (2022:1650)
.
44 k §
Det som anges i 24 a kap. 38 § andra stycket  aktiebolagslagen (2005:551) om att väcka talan tillämpas inte.  I stället gäller, utöver det som anges i 7 kap. 51 § första  stycket aktiebolagslagen och 24 a kap. 38 § första stycket  samma lag, att talan inte får väckas efter det att  Finansinspektionen eller en domstol genom ett beslut som har  fått laga kraft har lämnat tillstånd enligt 44 g-44 i §§ att  verkställa ombildningsplanen.
Lag (2022:1650)
.
Likvidation
Tvångslikvidation på grund av Bolagsverkets beslut
45 §
Utöver det som föreskrivs i 25 kap. aktiebolagslagen 
(2005:551) om likvidation gäller att Bolagsverket ska besluta  att bolaget ska gå i likvidation om
1. ett tillstånd att driva försäkringsrörelse för bestämd tid  har gått ut utan att något nytt tillstånd har beviljats, eller
2. tillståndet att driva försäkringsrörelse har återkallats  utan att bolaget i stället har fått ett tillstånd att driva  tjänstepensionsverksamhet enligt lagen (2019:742) om  tjänstepensionsföretag eller någon annan tillståndspliktig  finansiell rörelse.
Beslutet enligt första stycket 2 ska fattas så snart det är  praktiskt möjligt, dock senast dagen efter det att ansökan  eller anmälan om likvidation kom in till Bolagsverket.  Beslutet om likvidation gäller omedelbart.
I ärenden om likvidation av försäkringsaktiebolag vars  tillstånd att driva försäkringsrörelse har återkallats utan  att bolaget i stället har fått ett tillstånd att driva  tjänstepensionsverksamhet enligt lagen om  tjänstepensionsföretag eller någon annan tillståndspliktig  finansiell rörelse, ska 25 kap. 24 § aktiebolagslagen inte  tillämpas.
En fråga om likvidation enligt första stycket prövas på  ansökan av styrelsen, en styrelseledamot, den verkställande  direktören, en aktieägare eller på anmälan av  Finansinspektionen.
Lag (2020:400)
.
46 §
I stället för det som föreskrivs i 25 kap. 11 § första stycket 2 aktiebolagslagen (2005:551) om 8 kap. 3 § första stycket och 16 § årsredovisningslagen (1995:1554) ska 8 kap. 5 och 8 §§ lagen (1995:1560) om årsredovisning i försäkringsföretag gälla för försäkringsaktiebolag.
Finansinspektionens anmälan
47 §
Utöver det som föreskrivs i 25 kap. 11 § tredje stycket och 17 § andra stycket aktiebolagslagen (2005:551) ska en fråga om likvidation enligt dessa paragrafer också prövas efter anmälan av Finansinspektionen.
Kontrollbalansräkningens innehåll
48 §
Utöver det som föreskrivs i 25 kap. 14 § aktiebolagslagen  
(2005:551) om kontrollbalansräkningens innehåll gäller för  försäkringsaktiebolag följande.
Vid beräkningen av det egna kapitalets storlek ska det lämnas  uppgift om den ökning av tillgångarnas sammanlagda värde som  skulle följa om de redovisades till försäljningsvärdet med  avdrag för de förväntade försäljningskostnaderna. I fråga om  sådana tillgångar som anges i 4 kap. 2 § 4 och 5 lagen 
(1995:1560) om årsredovisning i försäkringsföretag gäller att  de tas upp till anskaffningsvärdet minskat med nödvändiga  avskrivningar och nedskrivningar, om ett högre värde fås genom  detta.
Följande värdehandlingar får tas upp till högre värde än det  som följer av lagen om årsredovisning i försäkringsföretag, om  de motsvarar försäkringstekniska avsättningar enligt 6 kap. 
11 § första stycket och kan avyttras till detta högre värde  vid sådana tidpunkter att förutsättningarna att infria de  försäkringsåtaganden som värdehandlingarna säkerställer kan  anses tillfredsställande:
1. obligationer eller andra skuldförbindelser som svenska  staten, en svensk kommun eller därmed jämförlig samfällighet  svarar för,
2. obligationer eller andra skuldförbindelser som Europeiska  unionen eller en utländsk stat eller centralbank svarar för,
3. obligationer eller andra skuldförbindelser som en utländsk  kommun eller därmed jämförlig utländsk samfällighet med  befogenhet att kräva in skatter eller avgifter svarar för,
4. obligationer eller andra skuldförbindelser som en  internationell organisation svarar för,
5. obligationer och andra skuldförbindelser som en bank, ett  kreditmarknadsföretag, Svenska skeppshypotekskassan eller ett  värdepappersbolag med tillstånd enligt 2 kap. 2 § första  stycket 2 och 8 lagen (2007:528) om värdepappersmarknaden  svarar för,
6. obligationer och andra skuldförbindelser som ett utländskt  kreditinstitut svarar för,
7. obligationer och andra skuldförbindelser som ett publikt  aktiebolag eller ett motsvarande utländskt bolag svarar för,
8. skuldförbindelser som fysiska personer och andra subjekt än  de som anges i 1-7 svarar för och för vilka panträtt i  fastighet eller tomträtt har lämnats som säkerhet, och
9. skuldförbindelser som fysiska personer och andra subjekt än  de som anges i 1-7 svarar för och för vilka en annan  betryggande säkerhet än panträtt i fastighet eller tomträtt  har lämnats.
Om det finns särskilda skäl för det får andra värdehandlingar  än de som avses i tredje stycket tas upp över det verkliga  värdet, dock högst till anskaffningsvärdet. Detta gäller dock  bara värdehandlingar som utgörs av reversfordringar som ska  betalas eller kan sägas upp till betalning av  försäkringsaktiebolaget först efter längre tid än ett år.
Lag (2020:400)
.
Hinder mot beslut om upphörande av likvidation
49 §
Utöver 25 kap. 45 § aktiebolagslagen (2005:551) gäller att ett beslut om att en likvidation ska upphöra och försäkringsaktiebolagets verksamhet återupptas inte får fattas, om
1. bolaget har fått tillstånd att driva försäkringsrörelse för en bestämd tid och den tiden har gått ut utan att något nytt tillstånd har beviljats, eller
2. bolagets tillstånd att driva försäkringsrörelse har återkallats.
Försäkringsaktiebolagets företagsnamn
50 §
Ett försäkringsaktiebolags företagsnamn ska innehålla  ordet försäkring.
Lag (2018:1689)
.
Skadestånd
51 §
Det som föreskrivs i 29 kap. 1-3 §§ aktiebolagslagen
(2005:551) om skadeståndsansvar vid överträdelse av där angivna bestämmelser gäller för försäkringsaktiebolag även vid överträdelse av denna lag.
12 kap. Associationsrättsliga bestämmelser för ömsesidiga försäkringsbolag
Inledande bestämmelser
Delägare
1 §
Delägare i ett ömsesidigt försäkringsbolag är försäkringstagarna. Återförsäkringstagare ska dock inte på grund av återförsäkringen anses som delägare.
I bolagsordningen får det föreskrivas att också de försäkrade, även om de inte samtidigt är försäkringstagare, ska vara delägare för en försäkring som
1. tecknas av en arbetsgivare för att ge försäkringsskydd åt anställda, och
2. grundas på kollektivavtal.
Ansvar för ett ömsesidigt försäkringsbolags förpliktelser
2 §
I ett ömsesidigt försäkringsbolag har delägarna inte något personligt betalningsansvar för bolagets förpliktelser.
I bolagsordningen för ett ömsesidigt skadeförsäkringsbolag får det dock föreskrivas att en delägare ska täcka skulder, avsättningar eller förluster i direkt skadeförsäkringsrörelse, som bolaget inte kan täcka genom att ta i anspråk egna tillgångar eller medel, genom att göra kapitaltillskott till bolaget (uttaxering).
En delägares skyldighet enligt andra stycket gäller bara för skadeförsäkring som inte har tecknats av en konsument eller ett dödsbo för enskilt eller i huvudsak enskilt ändamål.
Om det finns särskilda skäl, får Finansinspektionen i ett enskilt fall besluta om undantag från bestämmelserna i tredje stycket för lokala skadeförsäkringsbolag med en årlig premieinkomst från skadeförsäkringsrörelsen som inte överstiger ett belopp motsvarande fem miljoner euro och där minst hälften av premieinkomsten kommer från bolagets delägare.
Hänvisningar till allmänna bestämmelser för ekonomiska föreningar
3 §
När det i detta kapitel hänvisas till lagen (2018:672) om  ekonomiska föreningar ska det som sägs om
1. ekonomisk förening i stället avse ömsesidigt  försäkringsbolag,
2. medlem i stället avse delägare,
3. stadgar i stället avse bolagsordning,
4. föreningsstämma i stället avse bolagsstämma, och
5. föreningsregistret i stället avse försäkringsregistret.
Hänvisningar i lagen om ekonomiska föreningar till  bestämmelser i samma lag ska i förekommande fall avse de  bestämmelser i denna lag som gäller i stället för eller utöver  bestämmelserna i lagen om ekonomiska föreningar.
När 7 kap. 8 och 30 §§ lagen om ekonomiska föreningar  tillämpas på ett ömsesidigt försäkringsbolag ska det som sägs  om Bolagsverket i stället avse Finansinspektionen.
Lag (2020:400)
.
Definitioner m.m.
4 §
Bestämmelserna i 1 kap. 10-15 §§ lagen (2018:672) om  ekonomiska föreningar om moderförening, dotterföretag,  koncern och avancerad elektronisk underskrift ska gälla för  ömsesidiga försäkringsbolag.
Lag (2018:731)
.
4 a §
Bestämmelserna om information med elektroniska  hjälpmedel i 1 kap. 16 § lagen (2018:672) om ekonomiska  föreningar gäller när ett ömsesidigt försäkringsbolag skickar  kallelser och annan information i enlighet med detta kapitel  eller lagen om ekonomiska föreningar.
Lag (2018:731)
.
5 §
Regeringen eller den myndighet som regeringen  bestämmer får meddela föreskrifter om att bestämmelserna om  koncerner i denna lag, i föreskrifter som har meddelats med  stöd av denna lag och i lagen (2018:672) om ekonomiska  föreningar, ska gälla helt eller delvis för en grupp av  företag som inte utgör en koncern enligt 1 kap. 10-14 §§  lagen om ekonomiska föreningar, men som har en gemensam eller  i huvudsak gemensam ledning.
Lag (2018:731)
.
Bildande av ett ömsesidigt försäkringsbolag
Stiftare
6 §
Ett ömsesidigt försäkringsbolag bildas av en eller flera fysiska eller juridiska personer (stiftare).
Lag (2014:552)
.
7 §
Den som är underårig eller i konkurs eller som har förvaltare enligt 11 kap. 7 § föräldrabalken får inte vara stiftare. Att detsamma gäller den som har näringsförbud följer av 11 § lagen (2014:836) om näringsförbud.
Lag (2014:852)
.
8 §
Stiftarna anger villkoren för bolagsbildningen och upprättar en bolagsordning. De ska bestämma att ett visst antal försäkringar till minst ett visst sammanlagt belopp ska vara tecknade, innan bolaget får anses bildat. Vid bestämmandet av antal försäkringar och belopp ska hänsyn tas till arten av den planerade rörelsen och till garantikapitalets storlek.
Garantikapital
9 §
Ett ömsesidigt försäkringsbolag får inte bildas utan garantikapital, om det inte finns särskilda skäl för det.
Om det behövs får tillskott av garantikapital göras även under rörelsens gång. Beslut om sådant tillskott ska anmälas för registrering senast sex månader efter beslutet. För registrering krävs att hälften av tillskottet har betalats in.
Garantikapitalet är ökat när registrering har skett.
Garantikapitalet ska vara helt inbetalat senast sex månader efter registreringen av tillskottet.
Tillskott av garantikapital ska alltid göras med pengar.
10 §
Garantikapitalet ska återbetalas när det inte längre behövs för att rörelsen ska kunna drivas ändamålsenligt och en återbetalning är förenlig med bestämmelserna om kapitalbasens sammansättning och storlek i 7 kap. Bestämmelser om villkor för sådan återbetalning finns i 66 §.
Garantikapitalet ska också återbetalas om inte registrering sker enligt 18 §.
Bolagsordning
11 §
Ett ömsesidigt försäkringsbolags bolagsordning ska  innehålla uppgifter om
1. bolagets företagsnamn,
2. den ort i Sverige där bolagets styrelse ska ha sitt  säte,
3. föremålet för bolagets verksamhet, varvid det ska  anges särskilt om rörelsen ska avse såväl direkt försäkring  som mottagen återförsäkring,
4. om försäkringsrörelse ska drivas utanför EES,
5. antalet eller lägsta och högsta antalet av de  styrelseledamöter, revisorer och eventuella  styrelsesuppleanter som får utses av bolagsstämman och tiden  för styrelseledamöternas och revisorernas uppdrag,
6. den krets av försäkrade som i denna egenskap är delägare,  om inte bara försäkringstagarna är delägare,
7. garantikapitalet,
8. regler för hur rösträtten och förslagsrätten ska utövas  och hur beslut ska fattas på stämman, varvid det ska anges  särskilt i vilken utsträckning garanterna ska ha rösträtt,
9. för vilka försäkringar, i vilka situationer, intill vilket  belopp och i vilken ordning uttaxering kan ske hos delägarna  i skadeförsäkringsföretag och hur uttaxeringen ska  genomföras,
10. i vilken ordning garanterna ska betala in det tecknade  garantikapitalet,
11. om och i vilken ordning vinst ska delas ut till  garanterna och i vilken ordning garantikapitalet ska  återbetalas,
12. hur en bolagsstämma ska sammankallas,
13. de ärenden som ska förekomma på en ordinarie  bolagsstämma,
14. de regler enligt vilka bolagsstämman får förfoga över  bolagets vinst eller, i ett livförsäkringsbolag, på annat  sätt täcka bolagets förlust,
15. antal och sammanlagt belopp av de försäkringar som ska  vara tecknade innan bolaget kan anses bildat,
16. hur tillgångarna ska fördelas mellan delägarna vid  bolagets upplösning, och
17. det som ska gälla för sådana förlagsinsatser som avses i 
11 kap. lagen (2018:672) om ekonomiska föreningar, om sådana  ska förekomma.
Om försäkringsbolaget ska ha euro som redovisningsvaluta, ska  det anges i bolagsordningen.
Lag (2018:1689)
.
Stiftelseurkund
12 §
Sedan tillstånd att driva försäkringsrörelse har meddelats, ska stiftarna upprätta och skriva under en daterad stiftelseurkund som ska innehålla uppgifter om sättet och tiden för kallelse till den konstituerande stämman.
Teckning av försäkringar
13 §
Teckning av försäkringar i bolaget ska ske på stiftelseurkunden eller på en teckningslista som innehåller en kopia av stiftelseurkunden. Tillsammans med stiftelseurkunden ska det finnas kopior av tillståndet att driva försäkringsrörelse och bolagsordningen.
En teckning av försäkring som har gjorts på ett annat sätt än det som anges i första stycket kan göras gällande bara om bolaget registreras utan att tecknaren dessförinnan har anmält felet hos Bolagsverket.
Om en försäkring har tecknats med villkor är teckningen ogiltig. Har ogiltigheten inte anmälts hos Bolagsverket före bolagets registrering, är dock tecknaren bunden fastän han eller hon inte kan åberopa villkoret.
Konstituerande stämma
14 §
Beslutet om bolagets bildande ska fattas på en konstituerande stämma.
Stiftarna ska kalla dem som har tecknat försäkringar och röstberättigade garanter till den konstituerande stämman enligt bestämmelserna i bolagsordningen om kallelse till bolagsstämma.
Stiftarna ska även se till att teckningslistorna och de handlingar som stiftelseurkunden hänvisar till hålls tillgängliga för tecknarna under minst en vecka före stämman på den plats som har angetts i kallelsen.
Om alla försäkringar tecknas vid stämman och alla de som har tecknat försäkringar och röstberättigade garanter är ense, kan beslutet om bolagets bildande fattas även om någon kallelse till stämman inte har skett.
På den konstituerande stämman ska stiftarna lägga fram stiftelseurkunden och de till den fogade handlingarna i original. Stiftarna ska lämna uppgifter om antalet tecknade försäkringar, det sammanlagda beloppet av dessa och det belopp som har inbetalats på garantikapitalet. Samtliga uppgifter ska föras in i protokollet.
Beslut vid konstituerande stämma
15 §
Om det vid den konstituerande stämman inte visas att  försäkringar har tecknats till minst det antal och det  sammanlagda belopp som anges i bolagsordningen och att  garantikapitalet har betalats in till den andel som  föreskrivs i bolagsordningen, har frågan om bolagets bildande  fallit.
Om flertalet av de närvarande röstberättigade röstar för  beslutet att bilda bolaget, är bolaget bildat. I annat fall  har frågan om bolagets bildande fallit.
När ett ömsesidigt försäkringsbolag är bildat, ska en  styrelse och revisorer väljas.
I fråga om den konstituerande stämman gäller i övrigt  bestämmelserna om stämma i denna lag, lagen (2018:672) om  ekonomiska föreningar och bolagsordningen.
Lag (2018:731)
.
Betalning av försäkringar och garantikapital
16 §
En skuld på grund av teckning av garantikapital får inte kvittas mot en fordran hos bolaget.
Bolaget får inte överlåta eller pantsätta fordringar på garantikapital.
17 §
Betalningar i pengar av försäkringar och garantikapitalet ska ske genom insättning på ett särskilt konto som stiftarna har öppnat för ändamålet hos en bank, ett kreditmarknadsföretag eller ett motsvarande utländskt kreditinstitut i ett land inom EES. Belopp som har satts in på kontot får lyftas av bolaget först när styrelsen har valts.
Om frågan om bolagets bildande har fallit eller om teckningen av försäkringar eller garantikapital av annat skäl inte är bindande, ska de inbetalda beloppen betalas tillbaka enligt 19 § andra stycket.
Registrering av bolaget
Förutsättningar för registrering
18 §
Ett ömsesidigt försäkringsbolag ska anmälas för registrering senast sex månader efter beslutet om tillstånd att driva försäkringsrörelse.
För registrering av ett ömsesidigt försäkringsbolag, där garantikapital ska finnas, krävs att hela garantikapitalet är inbetalt.
Verkan av att registrering inte sker
19 §
Frågan om bolagsbildning faller, om
1. någon anmälan för registrering av bolaget inte har gjorts inom föreskriven tid, eller
2. Bolagsverket genom ett beslut som vunnit laga kraft har avskrivit ett ärende om sådan registrering eller har vägrat registrering av bolaget.
Om frågan om bolagsbildning har fallit, ansvarar styrelseledamöterna solidariskt för återbetalningen av de belopp som har betalats på grund av garantiavtalet eller de tecknade försäkringarna. Uppkommen avkastning ska läggas till beloppen och avdrag ska göras för kostnaderna på grund av åtgärder enligt 20 § tredje meningen.
Rättshandlingar före bolagets registrering
20 §
Innan det ömsesidiga försäkringsbolaget har registrerats, kan det inte förvärva rättigheter eller åta sig skyldigheter.
Det kan inte heller föra talan inför domstol eller någon annan myndighet. Styrelsen kan dock föra talan i mål rörande bolagsbildningen och i övrigt vidta åtgärder för att erhålla de belopp som tecknats som garantikapital.
21 §
För en åtgärd som vidtas på bolagets vägnar före registreringen svarar de som har deltagit i åtgärden eller beslutet om denna solidariskt. När bolaget har registrerats, övergår ansvaret på bolaget, om förpliktelsen följer av stiftelseurkunden eller har tillkommit efter det att bolaget har bildats.
22 §
Om det har slutits avtal för bolaget före registreringen gäller följande. En avtalspart som inte kände till att bolaget inte var registrerat, kan frånträda avtalet till dess att bolaget har registrerats. En avtalspart som kände till att bolaget inte var registrerat kan, om annat inte har avtalats, frånträda avtalet bara om frågan om bolagets bildande har fallit enligt 19 §.
Ändring av bolagsordningen
22 a §
Bestämmelserna i 3 kap. 4, 5 och 7-9 §§ lagen 
(2018:672) om ekonomiska föreningar om ändring av stadgarna  gäller för ändring av bolagsordningen för ett ömsesidigt  försäkringsbolag.
Lag (2018:731)
.
Förlagsinsatser
23 §
Ömsesidiga försäkringsbolag ska i bolagsordningen  kunna ange att kapital får skjutas till i enlighet med det  som gäller om förlagsinsatser enligt 11 kap. lagen (2018:672)  om ekonomiska föreningar.
Lag (2018:731)
.
Bolagets ledning
Tillämpliga bestämmelser om bolagets ledning
24 §
Bestämmelserna i 7 kap. lagen (2018:672) om  ekonomiska föreningar om föreningens ledning ska gälla även  för ömsesidiga försäkringsbolag med de undantag och tillägg  som följer av 25-30 §§.
Lag (2018:731)
.
Styrelsen
25 §
Bestämmelsen i 7 kap. 7 § första stycket lagen 
(2018:672) om ekonomiska föreningar om att styrelseledamöter  ska vara medlemmar i föreningen ska inte gälla för ömsesidiga  försäkringsbolag.
I ett ömsesidigt försäkringsbolag ska mer än hälften av  styrelseledamöterna vara personer som varken är anställda i  bolaget eller anställda eller styrelseledamöter i företag som  ingår i samma koncern som bolaget eller i en företagsgrupp av  motsvarande slag.
Lag (2018:731)
.
Revisionsutskott
25 a §
I fråga om revisionsutskott ska ett ömsesidigt  försäkringsbolag som inte har beviljats undantag enligt 1 kap. 
19 eller 20 § anses som en sådan ekonomisk förening som avses  i 7 kap. 47 § lagen (2018:672) om ekonomiska föreningar.
Vid tillämpningen av bestämmelsen om revisionsutskottets  uppgifter i 7 kap. 48 § lagen om ekonomiska föreningar ska det  som sägs om finansiell rapportering och revision även omfatta  hållbarhetsrapportering och granskning av en  hållbarhetsrapport.
Lag (2024:358)
.
Uppgifter inför styrelseval
26 §
Bolagsstämmans ordförande ska innan styrelseval hålls i ett ömsesidigt försäkringsbolag lämna uppgift till stämman om vilka uppdrag den som valet gäller har i andra företag.
Verkställande direktör
27 §
I ett ömsesidigt försäkringsbolag ska styrelsen utse en verkställande direktör. Den verkställande direktören får inte vara ordförande i styrelsen.
Jäv för styrelseledamot och den verkställande direktören
28 §
I stället för 7 kap. 23 § andra stycket och 34 §  andra stycket lagen (2018:672) om ekonomiska föreningar  gäller följande för ömsesidiga försäkringsbolag.  Bestämmelserna i 7 kap. 23 § första stycket 3 och 34 § första  stycket 3 i den lagen gäller inte om
1. det ömsesidiga försäkringsbolaget äger samtliga aktier i  bolagets motpart, och
2. motparten är ett annat bolag än ett försäkringsaktiebolag  som inte får dela ut vinst.
Lag (2018:731)
.
Generella inskränkningar
29 §
Utöver 6 kap. 38 § och 7 kap. 42 § första stycket  lagen (2018:672) om ekonomiska föreningar gäller att beslut,  rättshandlingar eller andra åtgärder enligt dessa  bestämmelser inte heller får fattas eller företas till  nackdel för garanter eller ersättningsberättigade som på  grund av försäkringsavtal har rätt till en andel av de  ackumulerade vinster som har uppstått i rörelsen.
Lag (2018:731)
.
30 §
Bestämmelserna i 7 kap. 42 § andra stycket lagen 
(2018:672) om ekonomiska föreningar om förbud för en  ställföreträdare att följa vissa föreskrifter av  föreningsorgan gäller även föreskrifter som står i strid med  denna lag eller lagen (1995:1560) om årsredovisning i  försäkringsföretag.
Lag (2018:731)
.
31 §
Har upphävts genom
lag (2016:121)
.
Bolagsstämma
Tillämpliga bestämmelser om bolagsstämma
32 §
Bestämmelserna om föreningsstämma i 6 kap. lagen 
(2018:672) om ekonomiska föreningar ska gälla för ömsesidiga  försäkringsbolag med de undantag och tillägg som följer av 29  och 33-41 §§.
Lag (2018:731)
.
Tillhandahållande av handlingar vid och inför årsstämman
32 a §
Vid tillämpningen av bestämmelserna om årsstämman och  tillhandahållandet av handlingar inför årsstämman i 6 kap. 9  och 23 §§ lagen (2018:672) om ekonomiska föreningar ska det  som sägs om revisionsberättelsen och  koncernrevisionsberättelsen även gälla granskningsberättelsen  och granskningsberättelsen för koncernen.
Lag (2024:358)
.
Rösträtt för garanter
33 §
Garanters rätt att besluta i ett ömsesidigt  försäkringsbolags angelägenheter utövas vid bolagsstämman.  Bestämmelserna i lagen (2018:672) om ekonomiska föreningar om  rösträtt för medlemmar gäller även garanter, om en garant  enligt bolagsordningen har rösträtt på bolagsstämman.
Lag (2018:731)
.
Ort för bolagsstämman
34 §
Bestämmelserna om ort för stämman i 6 kap. 14 §  lagen (2018:672) om ekonomiska föreningar ska inte gälla för  ömsesidiga försäkringsbolag.
Lag (2018:731)
.
Fortsatt bolagsstämma
35 §
Bestämmelserna om uppskov med beslut till en  fortsatt stämma i 6 kap. 13 § andra stycket lagen (2018:672)  om ekonomiska föreningar ska gälla för ömsesidiga  försäkringsbolag, om en tiondel av de närvarande  röstberättigade begär det.
Lag (2018:731)
.
Förslagsrätt
36 §
Den förslagsrätt som delägarna har enligt 6 kap. 15 §  lagen (2018:672) om ekonomiska föreningar får inskränkas i ett  ömsesidigt försäkringsbolags bolagsordning, om fullmäktige har  utsetts.
Det som sägs i första stycket gäller dock inte ett förslag om  att utse en revisor att granska vissa delar av  hållbarhetsrapporten.
Lag (2024:358)
.
Finansinspektionens skyldighet att kalla till bolagsstämma
37 §
Den skyldighet att kalla till stämma som  Bolagsverket har enligt 6 kap. 16 § andra stycket lagen 
(2018:672) om ekonomiska föreningar ska för ömsesidiga  försäkringsbolag i stället gälla för Finansinspektionen.
Lag (2018:731)
.
Fullmäktige m.m.
38 §
Utöver bestämmelserna om fullmäktige i 6 kap. lagen 
(2018:672) om ekonomiska föreningar gäller för ömsesidiga  försäkringsbolag att minst hälften av fullmäktige ska utses  av delägarna eller av organisationer som kan anses företräda  delägarnas intressen.
Bestämmelserna om fullmäktiges mandattid och vem som får  utses till fullmäktig i 6 kap. 43 respektive 44 § lagen om  ekonomiska föreningar ska inte gälla för ömsesidiga  försäkringsbolag.
Om fullmäktige har utsetts får bestämmelser tas in i  bolagsordningen om att årsredovisningen och  revisionsberättelsen och i förekommande fall  koncernredovisningen och koncernrevisionsberättelsen ska  tillhandahållas enligt 6 kap. 23 § lagen om ekonomiska  föreningar, genom att fram till bolagsstämman hållas  tillgängliga för medlemmarna och innehavarna av  förlagsandelar på bolagets webbplats.
Delägarna har rätt att närvara och yttra sig vid ett  fullmäktigemöte, om inte något annat anges i bolagsordningen.
Lag (2018:731)
.
Ändring av bolagsordningen
39 §
I stället för 6 kap. 35 § lagen (2018:672) om  ekonomiska föreningar gäller att ett beslut att ändra  bolagsordningen i ett ömsesidigt försäkringsbolag är giltigt  om två tredjedelar av samtliga röstande har förenat sig om  det.
Lag (2018:731)
.
40 §
En ändring av villkor om vinstutdelning till garanter eller innehavare av förlagsandelar eller om förlusttäckning i ett ömsesidigt livförsäkringsbolags bolagsordning får godkännas bara om ändringen inte kan antas försämra rättten för försäkringstagare och andra ersättningsberättigade på grund av försäkringar.
41 §
Om ett beslut att ändra bolagsordningen avser delägarnas ansvarighet vid uttaxering enligt 2 § andra stycket, får beslutet inte tillämpas tidigare än ett år efter registreringen av beslutet, om inte samtliga delägare har biträtt det.
Efter registrering ska beslutet genast kungöras i Post- och Inrikes Tidningar och den eller de ortstidningar som styrelsen bestämmer. Dessutom ska en underrättelse om beslutet sändas till varje delägare vars postadress är känd.
Den som är delägare när beslutet fattas men som inte samtycker till beslutet har rätt att inom ett år från beslutets registrering häva försäkringsavtalet utan att rätta sig efter den uppsägningstid som annars skulle ha gällt. Om avtalet hävs har delägare rätt att få ut den på försäkringen belöpande andelen av ej intjänade premier och återbäring. Beräkningen av denna andel ska göras för den tidpunkt då avtalet upphör att gälla.
Revision och särskild granskning
Tillämpliga bestämmelser om revision och särskild granskning
42 §
Bestämmelserna i 8 och 9 kap. lagen (2018:672) om  ekonomiska föreningar om revision respektive särskild  granskning ska gälla för ömsesidiga försäkringsbolag med de  avvikelser och tillägg som följer av 43-43 d §§.
Lag (2018:731)
.
Granskning av en hållbarhetsrapport
42 a §
Granskningen av en hållbarhetsrapport eller av en  hållbarhetsrapport för en koncern ska göras enligt de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG av den 
17 maj 2006 om lagstadgad revision av årsredovisning,  årsbokslut och sammanställd redovisning och om ändring av  rådets direktiv 78/660/EEG och 83/349/EEG samt om upphävande  av rådets direktiv 84/253/EEG, i lydelsen enligt  Europaparlamentets och rådets direktiv (EU) 2022/2464.
För granskningen gäller också det som sägs i 8 kap. 3 § första  stycket andra och tredje meningarna lagen (2018:672) om  ekonomiska föreningar.
Lag (2024:358)
.
42 b §
Revisorn ska efter varje räkenskapsår lämna en  granskningsberättelse till föreningsstämman. Om det ömsesidiga  försäkringsbolaget är en moderförening ska revisorn även lämna  en granskningsberättelse för koncernen.
Det ömsesidiga försäkringsbolaget får utse en revisor att  enbart granska hållbarhetsrapporten. Detsamma gäller för  granskningen av hållbarhetsrapporten för koncernen, om bolaget  är en moderförening.
Om samma revisor utför revisionen av de finansiella  rapporterna och granskningen av hållbarhetsrapporten får  granskningsberättelsen tas in som ett eget avsnitt i  revisionsberättelsen. Detsamma gäller om den revisor som utför  revisionen av koncernens finansiella rapporter även utför  granskningen av hållbarhetsrapporten för koncernen.
Lag (2024:358)
.
42 c §
Det som föreskrivs om erinringar och påpekanden i 
8 kap. 6 och 42 §§ lagen (2018:672) om ekonomiska föreningar  gäller även vid granskningen av hållbarhetsrapporten.
Lag (2024:358)
.
Jäv för en revisor
42 d §
Det som föreskrivs om vem revisorn får anlita vid  revisionen i 8 kap. 20 § lagen (2018:672) om ekonomiska  föreningar gäller även vid granskningen av  hållbarhetsrapporten.
Lag (2024:358)
.
Huvudansvarig revisor
42 e §
Det som gäller för den huvudansvariga för revisionen  enligt 17 § revisorslagen (2001:883) ska även gälla den  huvudansvariga för granskningen av en hållbarhetsrapport.
Lag (2024:358)
.
Kompetenskrav m.m.
43 §
I ett ömsesidigt försäkringsbolag ska minst en revisor  utses av bolagsstämman. Av de revisorer som utses att enbart  granska en hållbarhetsrapport, ska minst en utses av  bolagsstämman.
Bara den som är auktoriserad eller godkänd revisor får vara  revisor i ett ömsesidigt försäkringsbolag. Minst en av de  revisorer som bolagsstämman har utsett ska vara auktoriserad  revisor. En hållbarhetsrapport får granskas endast av en  auktoriserad revisor med särskild behörighet för granskning av  hållbarhetsrapport.
Bestämmelserna i 8 kap. 51 och 52 §§ lagen (2018:672) om  ekonomiska föreningar om registrering av revisor ska även  gälla för en revisor som har utsetts enligt denna paragraf.
Lag (2024:358)
.
Revisorns uppdragstid
43 a §
I fråga om uppdragstid för revisorn ska ett  ömsesidigt försäkringsbolag som inte har beviljats undantag  enligt 1 kap. 19 eller 20 § anses som en sådan ekonomisk  förening som avses i 8 kap. 54 § lagen (2018:672) om  ekonomiska föreningar. Möjligheten enligt den paragrafen att  förlänga revisionsuppdraget till högst tjugo eller tjugofyra  år gäller dock inte uppdrag i ett ömsesidigt  försäkringsbolag.
Revisionsberättelsen
43 b §
I fråga om revisionsberättelsens innehåll ska ett  ömsesidigt försäkringsbolag som inte har beviljats undantag  enligt 1 kap. 19 eller 20 § anses som en sådan ekonomisk  förening som avses i 8 kap. 56-59 §§ lagen (2018:672) om  ekonomiska föreningar.
Lag (2018:731)
.
Koncernrevision
43 c §
I fråga om koncernrevision ska ett ömsesidigt  försäkringsbolag som inte har beviljats undantag enligt 
1 kap. 19 eller 20 § anses som en sådan ekonomisk förening  som avses i 8 kap. 60 § lagen (2018:672) om ekonomiska  föreningar.
Lag (2018:731)
.
Domstols entledigande av revisorn
43 d §
I fråga om en domstols entledigande av revisorn  ska ett ömsesidigt försäkringsbolag som inte har beviljats  undantag enligt 1 kap. 19 eller 20 § anses som en sådan  ekonomisk förening som avses i 8 kap. 55 § lagen (2018:672)  om ekonomiska föreningar.
Lag (2018:731)
.
EU:s revisorsförordning
43 e §
Bestämmelser om revision av ömsesidiga  försäkringsbolag som inte har beviljats undantag enligt 1  kap. 19 eller 20 § eller vars överlåtbara värdepapper är  upptagna till handel på en reglerad marknad finns även i  Europaparlamentets och rådets förordning (EU) nr 537/2014 av  den 16 april 2014 om särskilda krav avseende lagstadgad  revision av företag av allmänt intresse och om upphävande av  kommissionens beslut 2005/909/EG.
Lag (2016:439)
.
Granskningsberättelse över en hållbarhetsrapport
43 f §
I fråga om granskningsberättelsen gäller 8 kap. 32, 33, 
56 och 58 §§ lagen (2018:672) om ekonomiska föreningar. Det  som sägs där om revision, revisionsberättelsen och  årsredovisningen ska avse granskning av en hållbarhetsrapport,  granskningsberättelsen och hållbarhetsrapporten.
En granskningsberättelse ska utarbetas i enlighet med de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG, i lydelsen  enligt Europaparlamentets och rådets direktiv (EU) 2022/2464.
Granskningsberättelsen ska innehålla ett uttalande om huruvida  hållbarhetsrapporten har upprättats i överensstämmelse med  tillämplig lag om årsredovisning och de standarder som avses i  andra stycket samt kraven i artikel 8 i förordning (EU) 
2020/852.
Lag (2024:358)
.
Granskningsberättelse över en hållbarhetsrapport för koncernen
43 g §
Bestämmelserna i 43 f § gäller även  granskningsberättelsen för koncernen. Det som sägs där om  revision, revisionsberättelsen och årsredovisningen ska i  stället avse granskning av en hållbarhetsrapport för  koncernen, granskningsberättelsen för koncernen och  hållbarhetsrapporten för koncernen.
Lag (2024:358)
.
43 h §
I samband med granskning av en hållbarhetsrapport för  koncernen ska revisorn bedöma och utvärdera det  granskningsarbete som har utförts av revisorer och andra  oberoende granskare i de övriga koncernföretagen. Revisorn ska  se till att han eller hon kan få tillgång till dokumentation  av det granskningsarbete som är relevant för  koncerngranskningen.
Om revisorn är förhindrad att göra den bedömning och  utvärdering som avses i första stycket, ska han eller hon  utföra kompletterande granskningsarbete avseende  dotterföretagen eller vidta andra lämpliga åtgärder. Revisorn  ska också underrätta Revisorsinspektionen om hindret.
Lag (2024:358)
.
Allmän granskning
44 §
Om inte något annat anges i bolagsordningen, får det  i ett ömsesidigt försäkringsbolag utses en eller flera  personer (lekmannarevisorer) att utföra sådan granskning som  anges i 46 §.
Bestämmelserna om revisorer i denna lag och lagen (2018:672)  om ekonomiska föreningar är inte tillämpliga på  lekmannarevisorer.
Lag (2018:731)
.
45 §
För en lekmannarevisor får en eller flera suppleanter utses. Bestämmelserna i denna lag om lekmannarevisor gäller i tillämpliga delar även suppleant.
Lekmannarevisorns uppgifter
46 §
Lekmannarevisorn ska granska om bolagets verksamhet sköts på ett ändamålsenligt och från ekonomisk synpunkt tillfredsställande sätt och om bolagets interna kontroll är tillräcklig. Granskningen ska vara så ingående och omfattande som god sed vid detta slag av granskning kräver.
47 §
Lekmannarevisorn ska följa bolagsstämmans anvisningar, om de inte strider mot lag, bolagsordningen eller god sed.
48 §
Lekmannarevisorn ska efter varje räkenskapsår lämna en granskningsrapport till bolagsstämman. Bestämmelser om rapportens innehåll och den tidpunkt då den ska lämnas till bolagets styrelse finns i 56 §.
49 §
Lekmannarevisorn får inte underteckna en sådan  revisionsberättelse som avses i 8 kap. 5 § lagen (2018:672)  om ekonomiska föreningar.
Lag (2018:731)
.
Tillhandahållande av upplysningar m.m.
50 §
Styrelsen och den verkställande direktören ska ge lekmannarevisorn tillfälle att genomföra granskningen i den omfattning lekmannarevisorn anser vara nödvändig. De ska lämna de upplysningar och det biträde som lekmannarevisorn begär.
Samma skyldigheter har styrelsen, den verkställande direktören, revisorn och lekmannarevisorn i ett dotterbolag gentemot en lekmannarevisor i moderbolaget.
Hur en lekmannarevisor utses
51 §
En lekmannarevisor väljs av bolagsstämman, om inte bolagsordningen innehåller bestämmelser om att lekmannarevisorn ska utses på något annat sätt.
Obehörighetsgrunder
52 §
Den som är underårig eller i konkurs eller har fått näringsförbud eller har förvaltare enligt 11 kap. 7 §
föräldrabalken får inte vara lekmannarevisor.
Jäv
53 §
Lekmannarevisor får inte den vara som
1. är styrelseledamot, verkställande direktör eller innehar en befattning i ledande ställning i försäkringsbolaget eller dess dotterföretag eller biträder vid bolagets bokföring eller medelsförvaltning eller bolagets kontroll däröver,
2. är anställd hos eller på något annat sätt har en underordnad eller beroende ställning till försäkringsbolaget eller till någon som avses i 1,
3. är verksam i samma företag som den som yrkesmässigt biträder bolaget vid bokföringen eller medelsförvaltningen eller bolagets kontroll däröver,
4. är gift med eller sambo med eller är syskon eller släkting i rätt upp- eller nedstigande led till en person som avses i 1,
5. är besvågrad med en person som avses i 1 i rätt upp- eller nedstigande led eller är gift med den andres syskon, eller
6. står i låneskuld till bolaget eller något annat företag i samma koncern eller har en förpliktelse som ett sådant företag har ställt säkerhet för.
Den som enligt första stycket inte är behörig att vara lekmannarevisor i ett moderbolag får inte heller vara lekmannarevisor i dess dotterföretag.
Anlitande av biträde
54 §
En lekmannarevisor får vid granskningen av bolaget inte anlita någon som enligt 53 § inte är behörig att vara lekmannarevisor. Om bolaget eller dess moderbolag har anställda med uppgift att uteslutande eller huvudsakligen sköta den interna revisionen, får lekmannarevisorn dock vid granskningen anlita sådana anställda i den utsträckning det är förenligt med god sed.
Lekmannarevisorns avgång
55 §
Ett uppdrag som lekmannarevisor upphör, om lekmannarevisorn eller den som har utsett lekmannarevisorn anmäler att uppdraget ska upphöra. Anmälan ska göras hos styrelsen. Om en lekmannarevisor som inte är vald på bolagsstämma vill avgå, ska han eller hon anmäla det också hos den som har utsett honom eller henne.
Lekmannarevisorns granskningsrapport
56 §
Granskningsrapporten ska lämnas till bolagets styrelse senast två veckor före den ordinarie bolagsstämman.
I rapporten ska lekmannarevisorn uttala sig om sådana förhållanden som avses i 46 § och om sådana förhållanden som han eller hon har varit skyldig att granska enligt 47 §. Om lekmannarevisorn finner anledning till anmärkning mot någon styrelseledamot eller mot den verkställande direktören, ska han eller hon upplysa om detta i rapporten och lämna uppgift om anledningen till anmärkningen.
Lekmannarevisorn får i granskningsrapporten även lämna andra upplysningar som han eller hon anser att delägarna, de delegerade eller garanterna bör få kännedom om.
57 §
Granskningsrapporten ska tillhandahållas på samma  sätt som anges i 6 kap. 23 § lagen (2018:672) om ekonomiska  föreningar.
Lag (2018:731)
.
Lekmannarevisorns närvaro vid bolagsstämma
58 §
Lekmannarevisorn har rätt att närvara vid bolagsstämma.
Han eller hon är skyldig att närvara, om det med hänsyn till ärendena kan anses nödvändigt.
Lekmannarevisorns tystnadsplikt
59 §
Lekmannarevisorn får inte till en enskild delägare, delegerad, garant eller utomstående obehörigen lämna upplysningar om sådana bolagsangelägenheter som lekmannarevisorn får kännedom om när han eller hon fullgör sitt uppdrag, om det kan vara till skada för bolaget.
Lekmannarevisorns upplysningsplikt
60 §
Lekmannarevisorn är skyldig att till bolagsstämman lämna alla upplysningar som bolagsstämman begär, i den mån det inte skulle vara till väsentlig skada för bolaget.
61 §
Lekmannarevisorn är skyldig att lämna bolagets revisor,  annan lekmannarevisor, en särskild granskare och, om bolaget  har försatts i konkurs, konkursförvaltaren de upplysningar som  behövs om bolagets angelägenheter.
Lekmannarevisorn är dessutom skyldig att på begäran lämna  upplysningar om bolagets angelägenheter till  undersökningsledaren under en förundersökning i brottmål eller  till åklagaren under en utredning om självständigt  förverkande.
Lag (2024:867)
.
Registrering
62 §
Bestämmelserna i 7 kap. 44 och 45 §§ lagen (2018:672)  om ekonomiska föreningar om registrering av styrelseledamöter  ska även gälla för lekmannarevisorer.
Lag (2018:731)
.
Vinstutdelning m.m.
Tillåtna former för värdeöverföring till garanter och innehavare av förlagsandelar
63 §
Ett ömsesidigt försäkringsbolags medel får betalas ut  till garanter och innehavare av förlagsandelar bara enligt  bestämmelserna i denna lag om vinstutdelning, återbetalning  av garantikapital och det som gäller enligt denna lag och  lagen (2018:672) om ekonomiska föreningar om utskiftning vid  bolagets likvidation.
Lag (2018:731)
.
Vinstutdelning
64 §
Vinstutdelning till garanter och innehavare av  förlagsandelar får bara ske om det följer av  bolagsordningen.
Vinstutdelningen får inte överstiga det som i den fastställda  balansräkningen och, i fråga om moderbolag som ska upprätta  koncernredovisning, i den fastställda koncernbalansräkningen  för det senaste räkenskapsåret redovisats som bolagets  respektive koncernens nettovinst för året, vinst och fria  fonder sedan avdrag gjorts för
1. det belopp som enligt 68 § ska användas för återbäring,
2. den redovisade förlusten,
3. det belopp som enligt lag eller bolagsordning ska avsättas  till bundet eget kapital eller, i fråga om moderbolag, det  belopp som av det fria egna kapitalet i koncernen enligt  årsredovisningarna för företag inom denna ska föras över till  det bundna egna kapitalet, och
4. det belopp som enligt bolagsordningen på annat sätt ska  användas för något annat ändamål än vinstutdelning.
Även om det inte finns något hinder enligt andra stycket, får  bolaget genomföra vinstutdelning endast om den framstår som  försvarlig med hänsyn till
1. de krav som verksamhetens art, omfattning och risker  ställer på storleken av det egna kapitalet, och
2. bolagets konsolideringsbehov, likviditet och ställning i  övrigt.
Om bolaget är ett moderbolag, ska vid tillämpningen av tredje  stycket hänsyn tas även till de krav som koncernverksamhetens  art, omfattning och risker ställer på koncernens egna kapital  samt till koncernens konsolideringsbehov, likviditet och  ställning i övrigt.
Lag (2016:121)
.
65 §
Beslut om vinstutdelning till garanter eller innehavare av förlagsandelar fattas av bolagsstämman. Stämman får bara i den utsträckning den har skyldighet till detta enligt bolagsordningen besluta om utdelning av större belopp än det som styrelsen föreslagit eller godkänt.
Återbetalning av garantikapital m.m.
66 §
Återbetalning av garantikapitalet får bara beslutas av bolagsstämman. Stämmans beslut ska anmälas till Bolagsverket för registrering. För registrering krävs att Finansinspektionen har gett sitt tillstånd till återbetalningen. Någon återbetalning får inte göras innan beslutet har registrerats.
Om ett ömsesidigt försäkringsbolag har gått i likvidation eller försatts i konkurs, får en garant eller innehavare av förlagsandelar inte ta emot betalning ur bolagets tillgångar för fordran avseende inbetalt garantikapital eller förlagsinsatser förrän bolagets övriga skulder har blivit fullt betalda eller tillräckliga medel avsatts till detta.
Olagliga värdeöverföringar
67 §
Om utbetalning till garanter eller innehavare av  förlagsandelar görs i strid med denna lag eller lagen 
(2018:672) om ekonomiska föreningar, ska mottagaren betala  tillbaka det belopp som tagits emot med ränta, beräknad  enligt 5 § räntelagen (1975:635), från det att beloppet togs  emot intill dess ränta, till följd av 3 eller 4 § räntelagen,  ska betalas enligt 6 § samma lag. Om utbetalningen har skett  i form av vinstutdelning, är dock mottagaren  återbäringsskyldig bara om bolaget visar att mottagaren insåg  eller borde ha insett att utbetalningen stred mot denna lag  eller lagen om ekonomiska föreningar.
Om det uppstår en brist vid återbäring enligt första stycket,  är de personer som har medverkat till beslutet om  värdeöverföringen ansvariga för bristen. Detsamma gäller de  som har medverkat till verkställandet av beslutet eller till  upprättandet eller fastställandet av en oriktig balansräkning  som har legat till grund för beslutet om värdeöverföring.
För ansvar enligt andra stycket förutsätts i fråga om  styrelseledamöter, verkställande direktör, revisor och  särskild granskare, uppsåt eller oaktsamhet, och, i fråga om  delägare och andra, uppsåt eller grov oaktsamhet.
För en brist som uppstår vid återbäring av vinstutdelning  ansvarar även den som har tagit emot egendom från en person  som avses i första stycket med vetskap om att den härrör från  en olaglig värdeöverföring.
Vid tillämpningen av andra-fjärde styckena gäller 21 kap. 4  och 5 §§ lagen om ekonomiska föreningar.
Lag (2018:731)
.
Förlusttäckning och fördelning av överskott i ömsesidiga livförsäkringsbolag
Användning av årsvinsten
68 §
Årsvinsten i ett ömsesidigt livförsäkringsbolag och belopp som förs över från bundet eget kapital till fritt eget kapital i bolaget ska användas för återbäring, i den utsträckning
1. vinsten eller det överförda beloppet inte får tas i anspråk för vinstutdelning eller för att täcka förluster enligt bestämmelser i bolagsordningen, eller
2. annat inte följer av denna lag eller lagen (1995:1560) om årsredovisning i försäkringsföretag.
Fördelning av återbäring
69 §
Ett ömsesidigt livförsäkringsbolag ska gottskriva  återbäring till försäkringstagarna och andra  ersättningsberättigade på grund av försäkringar med en  fördelning som utgår från försäkringens bidrag till  överskottet, om inte annat följer av bestämmelser i  försäkringsavtalet eller bolagsordningen.
Vid återköp eller överföring enligt 11 kap. 5 §  försäkringsavtalslagen (2005:104) ska rätten till återbäring  bestämmas enligt samma fördelning och principer som skulle ha  gällt för försäkringsfall, om inte en avvikelse är försvarlig  med hänsyn till det kvarvarande försäkringstagarkollektivets  rätt till återbäring eller försäkringsbolagets ekonomiska  situation.
Lag (2019:740)
.
69 a §
Har upphävts genom
lag (2015:68)
.
Konsolideringsfond
70 §
Ett ömsesidigt livförsäkringsbolag ska ha en konsolideringsfond. Konsolideringsfonden får sättas ned bara för att täcka förluster eller för ett annat ändamål som anges i bolagsordningen. En sådan nedsättning får bara beslutas av bolagsstämman.
Reservfond
71 §
För reservfond i ömsesidiga försäkringsbolag gäller 
10 kap. 14 §, 11 kap. 6 § och 15 kap. lagen (2018:672) om  ekonomiska föreningar.
Lag (2018:731)
.
Gåvor till allmännyttiga eller jämförliga ändamål
72 §
Bolagsstämman eller, om saken är av ringa betydelse med  hänsyn till bolagets ställning, styrelsen får besluta om en  gåva till ett allmännyttigt eller därmed jämförligt ändamål,  om det med hänsyn till ändamålets art, bolagets ställning och  omständigheterna i övrigt får anses skäligt och gåvan inte  strider mot 64 § andra-fjärde styckena.
Lag (2016:121)
.
Likvidation
Frivillig likvidation
73 §
Beslut om frivillig likvidation av ett ömsesidigt  försäkringsbolag fattas av bolagsstämman.
För beslut om likvidation i andra fall än när det finns grund  för tvångslikvidation enligt 74 § krävs att det biträds av  två tredjedelar av samtliga röstande. Längre gående villkor  för att beslutet ska bli giltigt får föreskrivas i  bolagsordningen.
När det finns grund för tvångslikvidation enligt 74 §, har  beslutet omedelbar verkan. I övriga fall kan bolagsstämman  besluta att likvidationen ska inträda en viss senare dag.
Bestämmelsen i 17 kap. 9 § lagen (2018:672) om ekonomiska  föreningar om anmälan av beslutet ska gälla också för  ömsesidiga försäkringsbolag.
Lag (2018:731)
.
Tvångslikvidation
74 §
Bestämmelsen i 17 kap. 16 § första stycket 1 lagen 
(2018:672) om ekonomiska föreningar om allmän domstols beslut  om likvidation ska gälla också för ömsesidiga  försäkringsbolag.
Bolagsverket ska besluta att ett ömsesidigt försäkringsbolag  ska gå i likvidation om
1. bolagets hela försäkringsbestånd har överlåtits,
2. ett tillstånd att driva försäkringsrörelse som har  beviljats för en bestämd tid har gått ut utan att något nytt  tillstånd har beviljats,
3. tillståndet att driva försäkringsrörelse har återkallats  utan att bolaget i stället har fått ett tillstånd att driva  tjänstepensionsverksamhet enligt lagen (2019:742) om  tjänstepensionsföretag, eller
4. bolaget saknar till försäkringsregistret anmäld behörig  styrelse eller verkställande direktör.
En fråga om likvidation enligt första eller andra stycket  prövas på anmälan av Finansinspektionen eller på ansökan av  styrelsen, en styrelseledamot, den verkställande direktören,  en delägare eller en röstberättigad som inte är delägare. I de  fall som avses i andra stycket 4 prövas frågan på ansökan även  av en borgenär eller någon annan vars rätt kan vara beroende  av att det finns någon som kan företräda bolaget.
I de fall som avses i andra stycket 3 ska Bolagsverket fatta  beslutet om likvidation så snart det är praktiskt möjligt,  dock senast dagen efter det att ansökan eller anmälan om  likvidation kom in till Bolagsverket. Ett beslut om  likvidation ska inte meddelas, om det styrks att  likvidationsgrunden upphört under ärendets handläggning.
Bestämmelser om allmän domstols beslut om likvidation vid  konkurs finns i 18 kap. 13 och 14 §§ lagen om ekonomiska  föreningar.
Lag (2023:671)
.
74 a §
Det som föreskrivs om likvidation i 17 kap. 11 § lagen 
(2018:672) om ekonomiska föreningar ska också gälla när det  ömsesidiga försäkringsbolaget inte har kommit in med en  granskningsberättelse eller en granskningsberättelse för  koncernen.
Lag (2024:358)
.
Genomförande av likvidationen
75 §
I ärenden enligt 74 § andra stycket 3 ska 17 kap. 12 och 
18 §§ lagen (2018:672) om ekonomiska föreningar inte  tillämpas.
I övrigt gäller för genomförandet av likvidationen för  ömsesidiga försäkringsbolag 17 kap. 13, 18, 19 och 23-45 §§  lagen om ekonomiska föreningar med de tillägg som följer av 
76-78 §§.
I ett ärende enligt 74 § andra stycket 1, 2 eller 4 gäller  även 17 kap. 12 § lagen om ekonomiska föreningar.
Lag (2023:671)
.
Redovisning för tiden innan en likvidator utses
75 a §
Det som sägs om redovisningen och revisionsberättelsen  i 17 kap. 29 § lagen (2018:672) om ekonomiska föreningar ska  även gälla granskningsberättelsen.
Lag (2024:358)
.
Redovisning under likvidationen
76 §
I 17 kap. 33 § första stycket lagen (2018:672) om  ekonomiska föreningar anges att vissa bestämmelser inte ska  tillämpas på likvidatorernas årsredovisning och dess  behandling på stämman. Bestämmelserna i 5 kap. 1 § och 2 § 6  och 7 lagen (1995:1560) om årsredovisning i  försäkringsföretag om tillämpning av 5 kap. 20, 37-44 och 
48 §§ årsredovisningslagen (1995:1554) ska inte heller  tillämpas.
Lag (2018:731)
.
Skifte
77 §
Vid skifte av ett ömsesidigt försäkringsbolags tillgångar ska de som var delägare i bolaget vid tiden för likvidationsbeslutet få del i tillgångarna enligt de fördelningsgrunder som anges i bolagsordningen.
Hinder mot beslut om upphörande av likvidation
78 §
Utöver 17 kap. 43 § första stycket andra meningen  lagen (2018:672) om ekonomiska föreningar gäller att ett  beslut om att en likvidation ska upphöra och det ömsesidiga  försäkringsbolagets verksamhet återupptas inte får fattas, om  det finns anledning till likvidationen enligt denna lag. Ett  beslut om att återuppta verksamheten får inte fattas om det  inte finns full täckning för bolagets skyldigheter.
Lag (2018:731)
.
Konkurs
79 §
Bestämmelserna om konkurs i 18 kap. 10-14 §§ lagen 
(2018:672) om ekonomiska föreningar ska även gälla för  ömsesidiga försäkringsbolag.
Lag (2018:731)
.
Fusion
Överlåtande bolag
80 §
Ett ömsesidigt försäkringsbolag får vara överlåtande bolag vid en fusion bara om ett annat ömsesidigt försäkringsbolag eller motsvarande juridisk person med hemvist inom ett annat land inom EES än Sverige är övertagande bolag.
Tillämpliga bestämmelser
81 §
Vid fusion med ett ömsesidigt försäkringsbolag gäller 16  kap. lagen (2018:672) om ekonomiska föreningar med de undantag  och tillägg som följer av andra stycket.
I stället för 16 kap. 17-19, 21-23, 41, 41 a och 41 c-41 e §§  lagen om ekonomiska föreningar tillämpas 82-84 och 86 §§ i  detta kapitel. I 85 § i detta kapitel finns det regler om  tillämpning av 16 kap. 24 § lagen om ekonomiska föreningar. I 
86 § i detta kapitel finns det regler om tillämpning av 16  kap. 28 och 29 §§ samma lag.
När 16 kap. 41 b § lagen om ekonomiska föreningar tillämpas på  ett ömsesidigt försäkringsbolag ska det som där anges om  Bolagsverket i stället avse Finansinspektionen.
Lag (2022:1650)
.
Ansökan om tillstånd att verkställa fusionsplanen
82 §
När fusionsplanen har blivit gällande i samtliga  försäkringsbolag, ska såväl det eller de överlåtande bolagen  som det övertagande bolaget ansöka hos Finansinspektionen om  tillstånd att verkställa planen. Vid en gränsöverskridande  fusion ska ansökan göras av det eller de svenska bolag som  deltar i fusionen.
Vid fusion genom kombination ska försäkringsbolagen dessutom  ansöka om tillstånd enligt 2 kap. 4 § och godkännande av  bolagsordningen enligt 2 kap. 8 § för det övertagande bolaget.  Vid gränsöverskridande fusion gäller detta bara om det  övertagande bolaget ska ha sin hemvist i Sverige.
En ansökan enligt första stycket ska lämnas in inom en månad  efter det att fusionsplanen gäller i samtliga bolag. Om  fusionsplanen har registrerats enligt 16 kap. 12 § lagen 
(2018:672) om ekonomiska föreningar, gäller dessutom att  ansökan ska lämnas in senast två år efter det att en uppgift  om att planen har registrerats har kungjorts enligt 19 kap. 
5 § samma lag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1650)
.
83 §
Vid behandlingen av en ansökan om tillstånd att verkställa en fusionsplan ska Finansinspektionen pröva om försäkringstagarna och andra borgenärer tillförsäkras en betryggande säkerhet, om ett sådant skydd behövs med hänsyn till de fusionerande försäkringsbolagens ekonomiska förhållanden och om borgenärerna inte redan har en sådan säkerhet.
Lag (2013:456)
.
När en ansökan ska avslås
84 §
Finansinspektionen ska avslå en ansökan enligt 82 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. fusionen har förbjudits enligt konkurrenslagen (2008:579)  eller enligt rådets förordning (EG) nr 139/2004 av den 
20 januari 2004 om kontroll av företagskoncentrationer eller  om prövning av fusionen pågår enligt konkurrenslagen eller den  nämnda förordningen,
3. försäkringstagarna och andra borgenärer inte har  tillförsäkrats en sådan betryggande säkerhet som avses i 83 §  eller de fusionerande bolagens ekonomiska förhållanden i  övrigt är sådana att fusionen inte kan anses förenlig med  försäkringstagarnas eller andra borgenärers intressen,
4. det är motiverat av hänsyn till allmänintresset,
5. det enligt 16 kap. 30 b § lagen (2018:672) om ekonomiska  föreningar finns hinder mot att en eller flera av de svenska  föreningarna deltar i en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får ärendet förklaras vilande under högst sex månader.
Lag (2022:1650)
.
Registrering av fusionen
85 §
I stället för det som föreskrivs om tidpunkten för  anmälan för registrering i 16 kap. 24 § andra stycket lagen 
(2018:672) om ekonomiska föreningar, ska en sådan anmälan  göras senast två månader från det att Finansinspektionens  tillstånd till verkställande av fusionsplanen har fått laga  kraft.
Lag (2020:400)
.
Absorption av helägt dotterbolag
86 §
Bestämmelserna om fusion genom absorption i 16 kap. 28  och 29 §§ lagen (2018:672) om ekonomiska föreningar ska bara  gälla vid fusion mellan bolag enligt 80 § i detta kapitel.
Moderbolaget ska ansöka om tillstånd att verkställa  fusionsplanen hos Finansinspektionen. Ansökan ska lämnas in  senast en månad efter det att fusionsplanen har blivit  gällande hos moderbolaget. Om fusionsplanen har registrerats  enligt 16 kap. 12 § lagen om ekonomiska föreningar, gäller  dessutom att ansökan ska lämnas in senast två år efter det att  en uppgift om att planen har registrerats har kungjorts enligt 
19 kap. 5 § samma lag.
I fråga om ett sådant ärende gäller 83 och 84 §§ i tillämpliga  delar. Det som sägs om överlåtande bolag ska då avse  dotterbolag och det som sägs om övertagande bolag ska avse  moderbolag.
Finansinspektionen ska underrätta Bolagsverket om ansökningar  enligt andra stycket och om beslut som har meddelats med  anledning av sådana ansökningar. Bolagsverket ska efter en  underrättelse om ett sådant beslut registrera tillståndet  enligt 16 kap. 29 § lagen om ekonomiska föreningar.
Lag (2022:1650)
.
Skadestånd
87 §
Bestämmelserna i 21 kap. lagen (2018:672) om ekonomiska  föreningar om ansvar vid överträdelse av bestämmelserna som  anges där gäller även för ömsesidiga försäkringsbolag. Det som  föreskrivs där ska för ömsesidiga försäkringsbolag även gälla  vid överträdelse av denna lag.
Det som föreskrivs i 21 kap. 1 § lagen om ekonomiska  föreningar om styrelseledamot ska även gälla för stiftare av  ett ömsesidigt försäkringsbolag.
Vid tillämpningen av 21 kap. 9, 10 och 12 §§ lagen om  ekonomiska föreningar om tid för att väcka talan och hinder  för att väcka talan ska det som föreskrivs om  revisionsberättelsen även tillämpas i fråga om  granskningsberättelsen.
Lag (2024:358)
.
Företagsnamn
88 §
Ett ömsesidigt försäkringsbolags företagsnamn ska  innehålla orden ömsesidig och försäkring. Om verksamheten  avser att meddela försäkring av egendom bara inom ett  begränsat geografiskt område, ska företagsnamnet ange området  för bolagets verksamhet men ordet ömsesidig får utelämnas.
Bolagets styrelse får anta ett särskilt företagsnamn. Ett  särskilt företagsnamn får inte innehålla ordet ömsesidig.
Företagsnamnet ska tydligt skilja sig från företagsnamn som är  införda i det register som avses i 17 kap. 1 §. I övrigt finns  bestämmelser om registreringen i lagen (2018:1653) om  företagsnamn.
Lag (2019:766)
.
Registrering m.m.
89 §
I 17 kap. 1 § finns bestämmelser om  registreringsmyndighet och försäkringsregister.
Lag (2019:766)
.
90 §
För registrering av ett ömsesidigt försäkringsbolag  gäller 19 kap.  
2-9 §§ och 23 kap. 1 och 2 §§ lagen (2018:672) om ekonomiska  föreningar.
För överklagande av beslut av Finansinspektionen gäller 
21 kap. 1-3 §§ i denna lag i stället för 23 kap. 1 och 2 §§  lagen om ekonomiska föreningar.
Lag (2020:400)
.
Straff och vite
91 §
Bestämmelserna i 22 kap. 1 § första stycket 2 och 3  och andra och tredje styckena samt 2 och 3 §§ lagen 
(2018:672) om ekonomiska föreningar om straff och vite gäller  för ömsesidiga försäkringsbolag.
Lag (2018:731)
.
13 kap. Associationsrättsliga bestämmelser för försäkringsföreningar
Inledande bestämmelser
Vad en försäkringsförening är
1 §
En försäkringsförening är en förening som har till ändamål att främja medlemmarnas ekonomiska intressen genom att driva försäkringsrörelse i vilken medlemmarna deltar genom att använda föreningens tjänster som försäkringstagare eller som försäkrad.
Tillämpning av allmänna bestämmelser för ekonomiska föreningar
2 §
Lagen (2018:672) om ekonomiska föreningar gäller för  försäkringsföreningar om inte något annat följer av denna lag.  Vid tillämpning av lagen om ekonomiska föreningar på  försäkringsföreningar ska det som sägs om
1. ekonomisk förening avse försäkringsförening, och
2. föreningsregistret avse försäkringsregistret.
Hänvisningar i lagen om ekonomiska föreningar till  bestämmelser i samma lag ska i förekommande fall avse de  bestämmelser i denna lag som gäller i stället för eller utöver  lagen om ekonomiska föreningar.
När 7 kap. 8 och 30 §§ lagen om ekonomiska föreningar  tillämpas på en försäkringsförening ska det som sägs om  Bolagsverket i stället avse Finansinspektionen.
Lag (2020:400)
.
3 §
De grundläggande bestämmelserna om en ekonomisk  förening i 1 kap. 4, 5 och 7 §§ lagen (2018:672) om  ekonomiska föreningar gäller inte för  försäkringsföreningar.
Bestämmelserna om investerande medlemmar i lagen om  ekonomiska föreningar gäller inte för  försäkringsföreningar.
Lag (2018:731)
.
Ansvar för en försäkringsförenings förpliktelser
4 §
Utöver bestämmelserna om ansvar för en förenings  skyldigheter i 1 kap. 9 § lagen (2018:672) om ekonomiska  föreningar får det i en försäkringsförenings stadgar  föreskrivas att en medlem ska täcka skulder, avsättningar  eller förluster i försäkringsrörelsen, som föreningen inte  kan täcka genom att ta i anspråk egna tillgångar eller medel,  genom att göra kapitaltillskott till föreningen 
(uttaxering).
Lag (2018:731)
.
Bildande av en försäkringsförening
Verksamhetskapital
5 §
En försäkringsförening får inte bildas utan verksamhetskapital. Kapitalet får tillskjutas även av andra än medlemmar.
För registrering av en försäkringsförening, krävs att hela verksamhetskapitalet har betalats in.
Verksamhetskapitalet ska återbetalas när det inte längre behövs för att rörelsen ska kunna drivas ändamålsenligt och en återbetalning är förenlig med bestämmelserna om kapitalbasens storlek och sammansättning i 7 kap.
Verksamhetskapitalet ska också återbetalas om inte registrering sker enligt 7 §.
Stadgar
6 §
En försäkringsförenings stadgar ska, utöver det som följer  av 3 kap. 1 § 1-3 och 5-10 lagen (2018:672) om ekonomiska  föreningar, innehålla uppgifter om
1. huruvida rörelsen ska avse såväl direkt försäkring som  mottagen återförsäkring,
2. huruvida föreningen ska driva försäkringsrörelse utanför  EES,
3. de villkor som ska gälla för inträde i föreningen,
4. storleken på verksamhetskapitalet,
5. den eventuella rätt till avkastning som tillfaller den som  skjutit till verksamhetskapital,
6. den eventuella rösträtt på föreningsstämma som tillfaller  den som skjutit till verksamhetskapital,
7. i vilken ordning verksamhetskapitalet ska betalas in och  återbetalas, och
8. för vilka slag av försäkringar, i vilka situationer, intill  vilket belopp och i vilken ordning uttaxering kan göras hos  medlemmarna samt hur uttaxeringen ska genomföras.
I en livförsäkringsförening gäller dessutom att det i  stadgarna ska anges hur föreningens förlust får täckas.
I en försäkringsförening som har beviljats undantag enligt 
1 kap. 19 d § gäller i stället för första stycket 1 och 4-7  att det i stadgarna ska anges
1. vilken typ av försäkringsrörelse som ska drivas,
2. försäkringsförmånernas beskaffenhet och storlek eller  grunderna för hur de ska beräknas,
3. de premier och avgifter som ska betalas till föreningen  eller grunderna för hur de ska beräknas,
4. villkor för utbetalning av försäkringsbelopp och, i fråga  om kapitalförsäkring, högsta tillåtna försäkringsbelopp för en  medlem,
5. villkor för belåning av försäkringsbrev hos föreningen och  för fribrev och återköp, om sådana ska tillåtas, och
6. villkor för återbäring och annan värdeöverföring.
Lag (2020:660)
.
Registrering m.m.
7 §
I stället för bestämmelserna om registrering i 2 kap. 
2 § lagen (2018:672) om ekonomiska föreningar, gäller för en  försäkringsförening att
1. verksamheten får påbörjas när beslut om tillstånd att  driva försäkringsrörelse har meddelats, och
2. anmälan för registrering ska göras senast sex månader  efter det att ett sådant beslut har meddelats.
Det som föreskrivs i 2 kap. 4 § tredje meningen lagen om  ekonomiska föreningar om åtgärder för att kräva in utfästa  insatser eller avgifter ska i stället avse  verksamhetskapitalet.
Lag (2018:731)
.
Föreningens medlemmar m.m.
8 §
Det som föreskrivs om en medlems rätt att säga upp  medlemskapet i föreningen i 4 kap. 7 § första stycket lagen 
(2018:672) om ekonomiska föreningar gäller inte i fråga om  försäkringsföreningar, om medlemmen på grund av sin  anställning är skyldig att tillhöra försäkringsföreningen.
Bestämmelsen om skyldighet att hålla medlemsförteckningen  tillgänglig i 5 kap. 5 § lagen om ekonomiska föreningar  gäller inte för försäkringsföreningar.
Lag (2018:731)
.
Förlagsinsatser
9 §
Har upphävts genom
lag (2016:121)
.
Revisionsutskott
9 a §
I fråga om revisionsutskott ska en försäkringsförening  som inte har beviljats undantag enligt 1 kap. 19, 19 d eller 
20 § anses som en sådan ekonomisk förening som avses i 7 kap. 
47 § lagen (2018:672) om ekonomiska föreningar.
Vid tillämpningen av bestämmelsen om revisionsutskottets  uppgifter i 7 kap. 48 § lagen om ekonomiska föreningar ska det  som sägs om finansiell rapportering och revision även omfatta  hållbarhetsrapportering och granskning av en  hållbarhetsrapport.
Lag (2024:358)
.
Föreningens ledning
Verkställande direktör
10 §
Bestämmelsen om verkställande direktör i 7 kap. 27 §  lagen (2018:672) om ekonomiska föreningar gäller inte för  försäkringsföreningar. I stället gäller att styrelsen i en  försäkringsförening ska utse en verkställande direktör. Den  verkställande direktören får inte vara ordförande i styrelsen.
I en mindre försäkringsförening som har beviljats undantag  enligt 1 kap. 19 d § behöver det inte utses någon  verkställande direktör.
Lag (2020:660)
.
Jäv för styrelseledamot och den verkställande direktören
11 §
I stället för bestämmelserna om jäv för en  styrelseledamot och den verkställande direktören i 7 kap. 
23 § andra stycket respektive 34 § andra stycket lagen 
(2018:672) om ekonomiska föreningar gäller följande för  försäkringsföreningar. Bestämmelserna i 7 kap. 23 § första  stycket 3 och 7 kap. 34 § första stycket 3 gäller inte om
1. försäkringsföreningen äger samtliga aktier i föreningens  motpart, och
2. motparten är ett annat bolag än ett försäkringsaktiebolag  som inte får dela ut vinst.
Lag (2018:731)
.
12 §
Bestämmelserna om förbud för ställföreträdare att  följa vissa föreskrifter av föreningsorgan i 7 kap. 42 §  andra stycket lagen (2018:672) om ekonomiska föreningar  gäller för försäkringsföreningar, om föreskrifterna står i  strid med denna lag eller lagen (1995:1560) om årsredovisning  i försäkringsföretag.
Lag (2018:731)
.
13 §
Har upphävts genom
lag (2016:121)
.
Föreningsstämma
Rätt att besluta i föreningens angelägenheter
14 §
Utöver bestämmelserna om föreningsmedlemmarnas rätt  att besluta i föreningens angelägenheter i 6 kap. 1-3 §§  lagen (2018:672) om ekonomiska föreningar får en  försäkringsförening i stadgarna föreskriva om rösträtt för  den som har skjutit till verksamhetskapital.
Lag (2018:731)
.
Ort för föreningsstämman
14 a §
Bestämmelserna om ort för föreningsstämman i 6  kap. 14 § lagen (2018:672) om ekonomiska föreningar gäller  inte för försäkringsföreningar.
Lag (2018:731)
.
Tillhandahållande av handlingar vid och inför årsstämman
14 b §
Vid tillämpningen av bestämmelserna om årsstämman och  tillhandahållandet av handlingar inför årsstämman i 6 kap. 9  och 23 §§ lagen (2018:672) om ekonomiska föreningar ska det  som sägs om revisionsberättelsen och  koncernrevisionsberättelsen även gälla granskningsberättelsen  och granskningsberättelsen för koncernen.
Lag (2024:358)
.
Finansinspektionens skyldighet att kalla till föreningsstämma
15 §
Den skyldighet att kalla till föreningsstämma som  Bolagsverket har enligt 6 kap. 16 § andra stycket lagen 
(2018:672) om ekonomiska föreningar ska för  försäkringsföreningar i stället gälla för  Finansinspektionen.
Lag (2018:731)
.
Fullmäktige
16 §
Utöver bestämmelserna om fullmäktige i 6 kap. 
41-46 §§ lagen (2018:672) om ekonomiska föreningar gäller  för försäkringsföreningar att minst hälften av fullmäktige  ska utses av föreningens medlemmar eller av organisationer  som kan anses företräda medlemmarna.
Lag (2018:731)
.
Uppgifter inför styrelseval
17 §
Föreningsstämmans ordförande ska innan styrelseval hålls i en försäkringsförening lämna uppgift till stämman om vilka uppdrag den som valet gäller har i andra företag.
Revision och särskild granskning
Granskning av en hållbarhetsrapport
17 a §
Granskningen av en hållbarhetsrapport eller en  hållbarhetsrapport för koncernen ska göras enligt de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG, i lydelsen  enligt Europaparlamentets och rådets direktiv (EU) 2022/2464.
För granskningen gäller också det som sägs i 8 kap. 3 § första  stycket andra och tredje meningarna lagen (2018:672) om  ekonomiska föreningar.
Lag (2024:358)
.
17 b §
Revisorn ska efter varje räkenskapsår lämna en  granskningsberättelse till föreningsstämman. Om  försäkringsföreningen är en moderförening ska revisorn även  lämna en granskningsberättelse för koncernen.
Försäkringsföreningen får utse en revisor att enbart granska  hållbarhetsrapporten. Om föreningen är en moderförening gäller  detta även för granskningen av hållbarhetsrapporten för  koncernen.
Om samma revisor utför revisionen av de finansiella  rapporterna och granskningen av hållbarhetsrapporten, får  granskningsberättelsen tas in som ett eget avsnitt i  revisionsberättelsen. Detsamma gäller om den revisor som utför  revisionen av koncernens finansiella rapporter även utför  granskningen av hållbarhetsrapporten för koncernen.
Lag (2024:358)
.
17 c §
Det som föreskrivs om erinringar och påpekanden i 
8 kap. 6 och 42 §§ lagen (2018:672) om ekonomiska föreningar  ska även gälla vid granskningen av hållbarhetsrapporten.
Lag (2024:358)
.
Jäv för en revisor
17 d §
Det som föreskrivs om vem revisorn får anlita vid  revisionen i 8 kap. 20 § lagen (2018:672) om ekonomiska  föreningar gäller även vid granskningen av en  hållbarhetsrapport.
Lag (2024:358)
.
Huvudansvarig revisor
17 e §
Det som gäller för den huvudansvariga för revisionen  enligt 17 § revisorslagen (2001:883) ska även gälla den  huvudansvariga för granskningen av en hållbarhetsrapport.
Lag (2024:358)
.
Kompetenskrav m.m.
18 §
I stället för 8 kap. 1 § och 8 § första stycket och 14-16 §§ lagen (2018:672) om ekonomiska föreningar gäller för  försäkringsföreningar att
1. föreningsstämman ska välja minst en revisor,
2. det i stadgarna får bestämmas att en eller flera revisorer  ska utses på något annat sätt,
3. bara den som är auktoriserad eller godkänd revisor får vara  revisor i en försäkringsförening, och
4. minst en av de revisorer som utses av föreningsstämman ska  vara auktoriserad revisor.
Första stycket 3 och 4 gäller inte för mindre  försäkringsföreningar som har beviljats undantag enligt 1 kap. 
19 d §.
En hållbarhetsrapport får granskas endast av en auktoriserad  revisor med särskild behörighet för granskning av  hållbarhetsrapport. Det som sägs i första stycket 1 och 2  gäller även en revisor som enbart ska granska  hållbarhetsrapporten.
Bestämmelserna i 8 kap. 51 och 52 §§ lagen om ekonomiska  föreningar om registrering av revisor ska även gälla för en  revisor som har utsetts enligt denna paragraf.
Lag (2024:358)
.
Revisorns uppdragstid
18 a §
I fråga om uppdragstid för revisorn ska en  försäkringsförening som inte har beviljats undantag enligt 
1 kap. 19, 19 d eller 20 § anses som en sådan ekonomisk  förening som avses i 8 kap. 54 § lagen (2018:672) om  ekonomiska föreningar. Möjligheten enligt den paragrafen att  förlänga revisionsuppdraget till högst tjugo eller tjugofyra  år gäller dock inte uppdrag i en försäkringsförening.
Lag (2020:660)
.
Revisionsberättelsen och granskningsberättelsen
18 b §
I fråga om revisionsberättelsens innehåll ska en  försäkringsförening som inte har beviljats undantag enligt 
1 kap. 19, 19 d eller 20 § anses som en sådan ekonomisk  förening som avses i 8 kap. 56-59 §§ lagen (2018:672) om  ekonomiska föreningar.
I fråga om granskningsberättelsen gäller 8 kap. 32, 33, 56 och 
58 §§ lagen om ekonomiska föreningar. Det som sägs där om  revision, revisionsberättelsen och årsredovisningen ska avse  granskning av en hållbarhetsrapport, granskningsberättelsen  och hållbarhetsrapporten.
En granskningsberättelse ska utarbetas i enlighet med de  standarder som har antagits med stöd av artikel 26a.3 i  Europaparlamentets och rådets direktiv 2006/43/EG, i lydelsen  enligt Europaparlamentets och rådets direktiv (EU) 2022/2464.
Granskningsberättelsen ska innehålla ett uttalande om huruvida  hållbarhetsrapporten har upprättats i överensstämmelse med  tillämplig lag om årsredovisning och de standarder som avses i  tredje stycket samt kraven i artikel 8 i förordning (EU) 
2020/852.
Lag (2024:358)
.
Koncernrevision
18 c §
I fråga om koncernrevision ska en försäkringsförening  som inte har beviljats undantag enligt 1 kap. 19, 19 d eller 
20 § anses som en sådan ekonomisk förening som avses i 8 kap. 
60 § lagen (2018:672) om ekonomiska föreningar.
I samband med granskning av en hållbarhetsrapport för  koncernen ska revisorn bedöma och utvärdera det  granskningsarbete som har utförts av revisorer och andra  oberoende granskare i de övriga koncernföretagen. Revisorn ska  se till att han eller hon kan få tillgång till dokumentation  av det granskningsarbete som är relevant för  koncerngranskningen.
Om revisorn är förhindrad att göra den bedömning och  utvärdering som avses i andra stycket, ska han eller hon  utföra kompletterande granskningsarbete avseende  dotterföretagen eller vidta andra lämpliga åtgärder. Revisorn  ska också underrätta Revisorsinspektionen om hindret.
Bestämmelserna i 18 b § andra-fjärde styckena gäller även  granskningsberättelsen för koncernen. Det som sägs där om  revision, revisionsberättelsen och årsredovisningen ska i  stället avse granskning av en hållbarhetsrapport för  koncernen, granskningsberättelsen för koncernen och  hållbarhetsrapporten för koncernen.
Lag (2024:358)
.
Domstols entledigande av revisorn
18 d §
I fråga om en domstols entledigande av revisorn ska en  försäkringsförening som inte har beviljats undantag enligt 
1 kap. 19, 19 d eller 20 § anses som en sådan ekonomisk  förening som avses i 8 kap. 55 § lagen (2018:672) om  ekonomiska föreningar.
Lag (2020:660)
.
EU:s revisorsförordning
18 e §
Bestämmelser om revision av försäkringsföreningar som  inte har beviljats undantag enligt 1 kap. 19, 19 d eller 20 §  eller vars överlåtbara värdepapper är upptagna till handel på  en reglerad marknad finns även i Europaparlamentets och rådets  förordning (EU) nr 537/2014 av den 16 april 2014 om särskilda  krav avseende lagstadgad revision av företag av allmänt  intresse och om upphävande av kommissionens beslut 
2005/909/EG.
Lag (2020:660)
.
Återbäring och annan användning av föreningens egendom
Utdelning av föreningens medel till medlemmar
19 §
I stället för bestämmelserna om värdeöverföringar  från föreningen i 12 kap. 1 och 2 §§ lagen (2018:672) om  ekonomiska föreningar gäller för försäkringsföreningar att  föreningens medel får delas ut till medlemmar bara i form av  återbäring eller, i samband med föreningens likvidation, som  skifteslikvid.
Bestämmelserna om insatsemission, värdeöverföringar,  vinstutdelning och gottgörelse i 10 kap. 3-10 §§, 12 kap. 
3-5 §§, 13 kap. respektive 14 kap. lagen om ekonomiska  föreningar gäller inte för utbetalningar av föreningens medel  till medlemmarna i en försäkringsförening.
Lag (2018:731)
.
Vinstutdelning till dem som tillskjutit verksamhetskapital
20 §
I en försäkringsförening får vinstutdelning ske till dem som tillskjutit verksamhetskapital, om det följer av stadgarna.
Användning av årsvinsten
21 §
Årsvinsten i en livförsäkringsförening och belopp som  förs över från bundet eget kapital till fritt eget kapital ska  användas för återbäring, i den utsträckning
1. vinsten eller det överförda beloppet inte får tas i anspråk  för vinstutdelning eller för att täcka förluster enligt  bestämmelser i stadgarna, eller
2. annat inte följer av denna lag eller lagen (1995:1560) om  årsredovisning i försäkringsföretag.
Första stycket gäller inte för försäkringsföreningar som har  beviljats undantag enligt 1 kap. 19 d §.
Lag (2020:660)
.
Konsolideringsfond
22 §
En livförsäkringsförening ska ha en konsolideringsfond.  Konsolideringsfonden får sättas ned bara för att täcka  förluster eller för ett annat ändamål som anges i stadgarna.  En sådan nedsättning får bara beslutas av föreningsstämman.
Första stycket gäller inte för försäkringsföreningar som har  beviljats undantag enligt 1 kap. 19 d §.
Lag (2020:660)
.
Fördelning av återbäring
23 §
En livförsäkringsförening ska gottskriva återbäring till  försäkringstagarna och andra ersättningsberättigade på grund  av försäkringar med en fördelning som utgår från försäkringens  bidrag till överskottet, om inte annat följer av bestämmelser  i försäkringsavtalet eller stadgarna.
Vid återköp eller överföring enligt 11 kap. 5 §  försäkringsavtalslagen (2005:104) ska rätten till återbäring  bestämmas enligt samma fördelning och principer som skulle ha  gällt för försäkringsfall, om inte en avvikelse är försvarlig  med hänsyn till det kvarvarande försäkringstagarkollektivets  rätt till återbäring eller försäkringsföreningens ekonomiska  situation.
I en mindre försäkringsförening som har beviljats undantag  enligt 1 kap. 19 d § gäller i stället för andra stycket de  förutsättningar för fördelning av återbäring och överföring  som anges i stadgarna.
Lag (2020:660)
.
23 a §
Har upphävts genom
lag (2015:68)
.
24 §
Har upphävts genom
lag (2016:121)
.
Återbetalning av verksamhetskapital
25 §
Återbetalning av verksamhetskapital får bara beslutas av föreningsstämman. Stämmans beslut ska anmälas till Bolagsverket för registrering. För registrering krävs att Finansinspektionen har gett sitt tillstånd till återbetalningen. Någon återbetalning får inte göras innan beslutet har registrerats.
Om en försäkringsförening har gått i likvidation eller försatts i konkurs, får den som betalat in verksamhetskapital inte ta emot betalning ur föreningens tillgångar för fordran avseende inbetalt verksamhetskapital förrän föreningens övriga skulder har blivit fullt betalda eller tillräckliga medel avsatts till detta.
Likvidation
Tvångslikvidation
26 §
Det som föreskrivs om likvidation i 17 kap. 11 § lagen 
(2018:672) om ekonomiska föreningar ska också gälla när  försäkringsföreningen inte har kommit in med en  granskningsberättelse eller en granskningsberättelse för  koncernen.
Lag (2024:358)
.
27 §
Utöver bestämmelserna om tvångslikvidation i 17 kap. 11 §  och 16 § första stycket 1-3 lagen (2018:672) om ekonomiska  föreningar gäller för försäkringsföreningar att Bolagsverket  ska besluta att föreningen ska gå i likvidation, om
1. föreningens hela försäkringsbestånd har överlåtits,
2. ett tillstånd att driva försäkringsrörelse för bestämd tid  har gått ut utan att något nytt tillstånd har beviljats, eller
3. tillståndet att driva försäkringsrörelse har återkallats  utan att föreningen i stället har fått ett tillstånd att driva  tjänstepensionsverksamhet enligt lagen (2019:742) om  tjänstepensionsföretag.
I de fall som avses i första stycket 3 ska Bolagsverket fatta  beslutet om likvidation så snart det är praktiskt möjligt,  dock senast dagen efter det att ansökan eller anmälan om  likvidation kom in till Bolagsverket. Beslutet om likvidation  gäller omedelbart.
En fråga om likvidation enligt första stycket prövas på  ansökan av styrelsen, en styrelseledamot, den verkställande  direktören, en föreningsmedlem eller en innehavare av  förlagsandelar eller på anmälan av Finansinspektionen.
I ärenden enligt första stycket 3 ska 17 kap. 12 § lagen om  ekonomiska föreningar inte tillämpas.
Lag (2019:766)
.
Redovisning för tiden innan en likvidator utses
27 a §
Det som sägs om redovisningen och revisionsberättelsen  i 17 kap. 29 § lagen (2018:672) om ekonomiska föreningar ska  även gälla granskningsberättelsen.
Lag (2024:358)
.
Finansinspektionens anmälan
28 §
I 17 kap. 11 § tredje stycket och 17 § lagen 
(2018:672) om ekonomiska föreningar finns det bestämmelser om  att frågor om tvångslikvidation av en ekonomisk förening i  vissa fall ska prövas efter anmälan av Bolagsverket eller på  ansökan av vissa befattningshavare i föreningen. Dessutom ska  frågor om likvidation av en försäkringsförening enligt dessa  paragrafer prövas efter anmälan av Finansinspektionen.
Lag (2018:731)
.
Redovisning under likvidationen
29 §
I 17 kap. 33 § första stycket lagen (2018:672) om  ekonomiska föreningar anges att vissa bestämmelser inte ska  tillämpas på likvidatorernas årsredovisning och dess  behandling på stämman. Bestämmelserna i 5 kap. 1 § och 2 § 6  och 7 lagen (1995:1560) om årsredovisning i  försäkringsföretag om tillämpning av 5 kap. 20, 37-44 och 
48 §§ årsredovisningslagen (1995:1554) ska inte heller  tillämpas.
Lag (2018:731)
.
Hinder mot beslut om upphörande av likvidation
30 §
Utöver 17 kap. 43 § första stycket andra meningen  lagen (2018:672) om ekonomiska föreningar gäller för  försäkringsföreningar att ett beslut om att en  likvidation ska upphöra och föreningens verksamhet  återupptas inte får fattas, om det finns anledning till  likvidationen enligt denna lag. Ett beslut om att återuppta  verksamheten får inte fattas om det inte finns full täckning  för föreningens skyldigheter.
Lag (2018:731)
.
Upplösning utan föregående likvidation
30 a §
Bestämmelserna i 18 kap. 1-7 §§ lagen (2018:672) om  ekonomiska föreningar om upplösning genom förenklad  avveckling gäller inte för försäkringsföreningar.
Lag (2018:731)
.
Fusion
Överlåtande förening
31 §
En försäkringsförening får vara överlåtande förening vid en fusion bara om en annan försäkringsförening eller en motsvarande juridisk person med hemvist i en annat land inom EES än Sverige är övertagande förening.
Tillämpliga bestämmelser
32 §
Vid fusion med en försäkringsförening gäller inte 16 kap. 
17-19, 21-23, 41, 41 a och 41 c-41 e §§ lagen (2018:672) om  ekonomiska föreningar. I stället gäller 33-35 §§ i detta  kapitel. I 36 § i detta kapitel finns särskilda bestämmelser  om tillämpning av 16 kap. 24 § lagen om ekonomiska föreningar.  När fusionen avser en försäkringsförening och ett helägt  dotterbolag, gäller 33-35 §§ i tillämpliga delar. Det som där  anges om överlåtande förening ska i stället avse  dotterbolaget.
När 16 kap. 41 b § lagen om ekonomiska föreningar tillämpas på  en försäkringsförening ska det som sägs om Bolagsverket i  stället avse Finansinspektionen.
Lag (2022:1650)
.
Ansökan om tillstånd att verkställa fusionsplanen
33 §
När fusionsplanen har blivit gällande i samtliga  föreningar, ska såväl den eller de överlåtande  försäkringsföreningarna som den övertagande  försäkringsföreningen ansöka hos Finansinspektionen om  tillstånd att verkställa planen. Vid en gränsöverskridande  fusion ska ansökan göras av den eller de svenska föreningar  som deltar i fusionen.
Vid fusion genom kombination ska försäkringsföreningarna  dessutom ansöka om tillstånd enligt 2 kap. 4 § och godkännande  av stadgarna enligt 2 kap. 8 § för den övertagande föreningen.  Vid gränsöverskridande fusion gäller detta bara om den  övertagande föreningen ska ha sin hemvist i Sverige.
Ansökan enligt första stycket ska lämnas in inom en månad  efter det att fusionsplanen gäller i samtliga föreningar. Om  fusionsplanen har registrerats enligt 16 kap. 12 § lagen 
(2018:672) om ekonomiska föreningar, gäller dessutom att  ansökan ska lämnas in senast två år efter det att en uppgift  om att planen har registrerats har kungjorts enligt 19 kap. 
5 § samma lag.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1650)
.
34 §
Vid behandlingen av en ansökan om tillstånd att verkställa en fusionsplan ska Finansinspektionen pröva om försäkringstagarna och andra borgenärer tillförsäkras en betryggande säkerhet, om ett sådant skydd behövs med hänsyn till de fusionerande försäkringsföreningarnas ekonomiska förhållanden och om borgenärerna inte redan har en sådan säkerhet.
Lag (2013:456)
.
När en ansökan ska avslås
35 §
Finansinspektionen ska avslå en ansökan enligt 33 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot stadgarna,
2. fusionen har förbjudits enligt konkurrenslagen (2008:579)  eller rådets förordning (EG) nr 139/2004 av den 20 januari 
2004 om kontroll av företagskoncentrationer eller om prövning  av fusionen pågår enligt konkurrenslagen eller den nämnda  förordningen,
3. försäkringstagarna och andra borgenärer inte har  tillförsäkrats en sådan betryggande säkerhet som avses i 34 §  eller de fusionerande föreningarnas ekonomiska förhållanden i  övrigt är sådana att fusionen inte kan anses förenlig med  försäkringstagarnas och andra borgenärers intressen,
4. det är motiverat av hänsyn till allmänintresset,
5. det enligt 16 kap. 30 b § lagen (2018:672) om ekonomiska  föreningar finns hinder mot att en eller flera av de svenska  föreningarna deltar i en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får Finansinspektionen förklara att ärendet ska vila  under en viss tid som inte får överstiga sex månader.
Lag (2022:1650)
.
Registrering av fusionen
36 §
I stället för det som föreskrivs om anmälan till  Bolagsverket i 16 kap. 24 § andra stycket lagen (2018:672) om  ekonomiska föreningar ska anmälan göras senast två månader  från det att Finansinspektionens tillstånd till verkställande  av fusionsplanen har fått laga kraft.
Lag (2018:731)
.
Talan mot stämmobeslut om gränsöverskridande fusion
37 §
I stället för bestämmelsen om väckande av talan i 6  kap. 48 § tredje stycket första meningen lagen (2018:672) om  ekonomiska föreningar gäller, utöver det som anges i 6 kap. 
48 § första stycket samma lag, följande. Talan mot ett  stämmobeslut om godkännande av en fusionsplan rörande en  gränsöverskridande fusion får inte väckas efter det att  Finansinspektionen genom ett beslut som har fått laga kraft  har lämnat tillstånd till verkställande av fusionsplanen.
Lag (2018:731)
.
Skadestånd
38 §
Bestämmelserna i 21 kap. 1-3 §§ lagen (2018:672) om  ekonomiska föreningar om ansvar vid överträdelse av  bestämmelser som anges där gäller för försäkringsföreningar  även vid överträdelse av denna lag.
Vid tillämpningen av 21 kap. 9, 10 och 12 §§ lagen om  ekonomiska föreningar om tid för att väcka talan och hinder  för att väcka talan ska det som föreskrivs om  revisionsberättelsen även tillämpas i fråga om  granskningsberättelsen.
Lag (2024:358)
.
Företagsnamn
39 §
I stället för bestämmelserna i 20 kap. 1 § första stycket  första meningen och 2 § lagen (2018:672) om ekonomiska  föreningar om en förenings företagsnamn gäller för  försäkringsföreningar att dess företagsnamn ska innehålla  ordet försäkringsförening och att ordet försäkringsförening  eller en förkortning av det uttrycket inte får finnas med i  ett särskilt företagsnamn.
Endast försäkringsföreningar får i sitt företagsnamn använda  uttrycket försäkringsförening.
Utöver första stycket gäller för en försäkringsförening som  har beviljats undantag enligt 1 kap. 19 d § att företagsnamnet  i stället för ordet försäkringsförening får innehålla ordet  understödsförening eller, om föreningen huvudsakligen meddelar  sjukförsäkring, ordet sjukkassa.
Lag (2020:660)
.
Straff
40 §
Till böter döms den som uppsåtligen eller av  oaktsamhet bryter mot 13 kap. 39 § andra stycket denna lag.
Lag (2018:731)
.
14 kap. Överlåtelse av försäkringsbestånd
Avtal om överlåtelse
1 §
Ett försäkringsföretag (det överlåtande företaget) får  helt eller delvis överlåta sitt försäkringsbestånd till en  annan försäkringsgivare (den övertagande försäkringsgivaren).  Överlåtelse får ske till
1. ett svenskt försäkringsföretag,
2. en utländsk försäkringsgivare som har tillstånd att driva  försäkringsrörelse i Sverige eller som är auktoriserad i ett  land inom EES, eller
3. ett tjänstepensionsföretag.
Försäkringsbestånd får överlåtas även om det överlåtande  företaget har gått i likvidation.
Lag (2019:766)
.
Stämmans godkännande
2 §
Ett avtal mellan försäkringsföretag om överlåtelse av  försäkringsbestånd ska för att bli giltigt godkännas av  stämman i det överlåtande företaget. Detsamma gäller för ett  avtal om överlåtelse från ett försäkringsföretag till ett  tjänstepensionsföretag.
Lag (2019:766)
.
Handlingar som ska hållas tillgängliga för stämman
3 §
Följande handlingar ska hållas tillgängliga för aktieägarna och de röstberättigade i det överlåtande företaget under minst en vecka före den stämma vid vilken frågan om godkännande av överlåtelseavtalet ska behandlas samt läggas fram på stämman:
1. ett förslag till stämmobeslut,
2. avtalet om överlåtelse,
3. en redogörelse av styrelsen för de omständigheter som kan vara av vikt vid bedömningen av förslagets lämplighet för företaget och för försäkringstagarna och andra ersättningsberättigade på grund av försäkringar,
4. ett yttrande av revisorerna över styrelsens redogörelse enligt 3, samt
5. om årsredovisningen inte ska behandlas på stämman,
a) en kopia av den årsredovisning som innehåller de senast fastställda balans- och resultaträkningarna, försedd med en anteckning om stämmans beslut om företagets vinst eller förlust,
b) en kopia av revisionsberättelsen för det år årsredovisningen avser,
c) en av styrelsen undertecknad redogörelse för sådana händelser efter det att årsredovisningen lämnades som är av väsentlig betydelse för företagets ställning, och
d) ett yttrande över den redogörelse som avses i c, undertecknat av företagets revisorer.
Handlingarna ska genast sändas till de aktieägare och de röstberättigade som begär det och uppger sin postadress.
Lag (2015:700)
.
Registrering av stämmans godkännande
4 §
När ett avtal om överlåtelse av försäkringsbestånd har godkänts av stämman, ska det överlåtande företaget anmäla stämmans beslut för registrering.
Om en anmälan enligt första stycket inte har gjorts inom fyra månader från beslutet eller om Bolagsverket genom ett beslut som har vunnit laga kraft har avskrivit en sådan anmälan eller vägrat registrering av beslutet, har frågan om överlåtelse av försäkringsbeståndet fallit. Om en talan mot stämmans beslut har ogillats, ska tiden dock räknas från den dag när domen vann laga kraft.
Lag (2015:700)
.
Tillstånd till överlåtelse
5 §
Ett försäkringsföretag får verkställa ett överlåtelseavtal med tillstånd av Finansinspektionen.
Lag (2015:700)
.
Ansökan om tillstånd till verkställighet
6 §
Ansökan om tillstånd att verkställa ett överlåtelseavtal ska göras av såväl det överlåtande företaget som den övertagande försäkringsgivaren. Ansökningarna ska ges in till Finansinspektionen inom fyra månader från det att stämmobeslutet i det överlåtande företaget om godkännande av överlåtelseavtalet registrerades.
Finansinspektionen ska underrätta Bolagsverket om ansökningarna och om lagakraftvunna beslut som har meddelats med anledning av dem.
Om ansökningarna inte har gjorts inom föreskriven tid eller om de har avslagits, ska Bolagsverket förklara att frågan om överlåtelse har fallit.
Lag (2015:700)
.
Förutsättningar för tillstånd
7 §
Tillstånd att verkställa ett överlåtelseavtal ska ges, om
1. den rätt som tillkommer försäkringstagarna och andra ersättningsberättigade på grund av försäkringar inte försämras,
2. den övertagande försäkringsgivaren har den kapitalbas som krävs sedan överlåtelsen har beaktats, varvid hänsyn har tagits till sådant undantag som kan ha medgetts i enlighet med 5 kap.
16 § lagen (1998:293) om utländska försäkringsgivares och tjänstepensionsinstituts verksamhet i Sverige, och
3. behörig myndighet i det land där risker är belägna eller där åtaganden ska fullgöras samtycker till överlåtelsen eller inte har yttrat sig.
Om den övertagande försäkringsgivaren saknar tillstånd att driva försäkringsverksamhet i Sverige, ska kapitalbasen intygas av tillsynsmyndighet. Med tillsynsmyndighet avses, för EES-
försäkringsgivare, den behöriga myndigheten i dess hemland och, för försäkringsgivare hemmahörande i ett land utanför EES, den behöriga myndigheten i det EES-land som övervakar försäkringsgivarens soliditet.
Lag (2015:700)
.
Föreläggande om kompletterande utredning
8 §
Finansinspektionen får förelägga det överlåtande företaget eller den övertagande försäkringsgivaren att komma in med den ytterligare utredning som är nödvändig för att inspektionen ska kunna fastställa att den rätt som tillkommer försäkringstagarna och andra ersättningsberättigade på grund av försäkringar inte försämras.
Lag (2015:700)
.
Kungörande av ansökan
9 §
Om ansökan inte ska avslås genast, ska Finansinspektionen i Post- och Inrikes Tidningar och den eller de ortstidningar som inspektionen finner lämpliga kungöra ansökans innehåll med uppgift om att ett avtal om överlåtelse av försäkringsbestånd har träffats och var avtalet och annan utredning hålls tillgängliga.
Kungörelsen ska innehålla föreläggande för de försäkringstagare och andra ersättningsberättigade på grund av försäkringar som berörs av överlåtelsen att på bestämd tid, minst en månad efter kungörelsen, hos Finansinspektionen anmäla om de har något att invända mot ansökan.
Lag (2015:700)
.
Yttrande från behörig myndighet
10 §
Innan tillstånd lämnas, ska Finansinspektionen ge den behöriga myndigheten i det land där risker är belägna eller där åtaganden ska fullgöras tillfälle att yttra sig. Om överlåtelsen avser försäkringsavtal som har träffats genom en sekundäretablering i ett annat land, ska även den behöriga myndigheten i det landet ges tillfälle att yttra sig.
Lag (2015:700)
.
När ansökan får prövas
11 §
Finansinspektionen får pröva ansökan om tillstånd att verkställa överlåtelseavtalet när myndigheterna som avses i 10 § har yttrat sig eller, om de inte har yttrat sig, tre månader från det att den utländska myndigheten tog emot Finansinspektionens meddelande.
Lag (2015:700)
.
Registrering av tillstånd till verkställighet
12 §
När tillstånd att verkställa överlåtelseavtalet har lämnats, ska den övertagande försäkringsgivaren genast anmäla beslutet för registrering. Om den övertagande försäkringsgivaren är en utländsk försäkringsgivare, ska anmälan göras av det överlåtande företaget.
Bolagsverket ska genast registrera beslutet. När registrering har skett övergår ansvaret för det överlåtna försäkringsbeståndet på den övertagande försäkringsgivaren.
Lag (2015:700)
.
Underrättelser från den övertagande försäkringsgivaren
13 §
Om överlåtelsen sker till ett försäkringsföretag, till en  utländsk försäkringsgivare med tillstånd att driva  försäkringsrörelse i Sverige eller till ett  tjänstepensionsföretag ska, sedan överlåtelsen har  verkställts, den övertagande försäkringsgivaren lämna en  underrättelse om överlåtelsen till varje försäkringstagare som  berörs av den. Finansinspektionen får i ett enskilt fall  besluta på vilket sätt underrättelsen ska lämnas.
Lag (2019:766)
.
Kungörande av beståndsöverlåtelser i ett annat land inom EES
14 §
Om det i ett bestånd av direkt försäkring som har överlåtits ingår risker som är belägna i eller åtaganden som ska fullgöras i ett annat land inom EES, ska Finansinspektionen offentliggöra den tillåtna överlåtelsen i det landet enligt bestämmelserna där. Om överlåtelsebeslutet offentliggörs på motsvarande sätt i det berörda landet, behöver inspektionen inte offentliggöra beslutet där.
Lag (2015:700)
.
Talan i konkurs om återgång av överlåtelseavtal
15 §
Om det överlåtande företaget försätts i konkurs sedan tillstånd till överlåtelsen har getts, ska, vid tillämpning av det som föreskrivs i konkurslagen (1987:672) om rätt till talan om återgång av avtal, sådana avtal som avses i 1 § detta kapitel anses ingångna den dag tillstånd att verkställa avtalen gavs.
Lag (2015:700)
.
Särskilda bestämmelser om överlåtelse av livförsäkringsbestånd vid likvidation eller konkurs
16 §
När ett livförsäkringsföretag har gått i likvidation eller försatts i konkurs, ska beståndet av livförsäkringar om möjligt överlåtas till en eller flera andra försäkringsgivare som anges i 1 § första stycket.
Lag (2015:700)
.
17 §
Tillstånd att verkställa ett överlåtelseavtal vid likvidation eller konkurs ska ges om de förutsättningar som anges i 7 § första stycket 2 och 3 och andra stycket är uppfyllda. I fråga om ett sådant avtal gäller i övrigt 8-15 §§.
Lag (2015:700)
.
15 kap. Lämplighetsprövning av ägare i försäkringsaktiebolag
Krav på förvärvstillstånd
1 §
Ett direkt eller indirekt förvärv av aktier i ett försäkringsaktiebolag, som medför att förvärvarens sammanlagda innehav utgör ett kvalificerat innehav enligt 1 kap. 15 §, får bara ske efter tillstånd av Finansinspektionen. Detsamma gäller förvärv som innebär att ett kvalificerat innehav ökas
1. så att det uppgår till eller överstiger 20, 30 eller 50 procent av aktiekapitalet eller röstetalet för samtliga aktier, eller
2. så att försäkringsaktiebolaget blir dotterföretag.
Tillstånd enligt första stycket ska ha meddelats före förvärvet. En ansökan om tillstånd ska göras skriftligen.
2 §
Om ett förvärv som anges i 1 § första stycket har gjorts genom bodelning, arv, testamente, bolagsskifte eller på annat liknande sätt, krävs i stället tillstånd för att förvärvaren ska få behålla aktierna. Förvärvaren ska ansöka om tillstånd till ett sådant förvärv inom sex månader efter det att aktierna erhållits.
Bekräftelse av att ansökan kommit in
3 §
Finansinspektionen ska inom två arbetsdagar från det att en fullständig ansökan enligt 1 § kommit in till inspektionen skicka en bekräftelse till förvärvaren om detta.
Förutsättningar för tillstånd till förvärv
4 §
Tillstånd ska ges till förvärv som avses i 1 och 2 §§, om förvärvaren bedöms lämplig att utöva ett väsentligt inflytande över ledningen av försäkringsaktiebolaget och det kan antas att förvärvet är ekonomiskt sunt. Hänsyn ska tas till förvärvarens sannolika påverkan på försäkringsaktiebolaget.
5 §
Vid bedömningen enligt 4 § ska följande beaktas:
1. förvärvarens anseende och kapitalstyrka,
2. om den som till följd av förvärvet kommer att ingå i  styrelsen för försäkringsaktiebolaget eller vara verkställande  direktör i det, eller vara ersättare för någon av dem, har  tillräcklig insikt och erfarenhet för att delta i ledningen av  ett försäkringsaktiebolag och även i övrigt är lämplig för en  sådan uppgift,
3. om det finns skäl att anta att förvärvaren kommer att  motverka att försäkringsaktiebolagets verksamhet drivs på ett  sätt som är förenligt med denna lag och andra författningar  som reglerar bolagets verksamhet, och
4. om det finns skäl att anta att förvärvet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Lag (2022:683)
.
Förvärvstillstånd för försäkringsholdingföretag eller ett blandat finansiellt holdingföretag
6 §
Om förvärvaren är ett försäkringsholdingföretag eller ett  blandat finansiellt holdingföretag, ska det vid bedömningen  av förvärvarens anseende särskilt beaktas om dess ledning  uppfyller de krav som ställs på ledningen i ett sådant  företag enligt 19 kap. 63 § första stycket denna lag  respektive 5 kap. 16 § lagen (2006:531) om särskild tillsyn  över finansiella konglomerat.
Lag (2017:233)
.
Förvärvstillstånd vid nära förbindelser
7 §
Om förvärvet skulle leda till nära förbindelser mellan försäkringsaktiebolaget och någon annan, ska tillstånd ges bara om förbindelserna inte hindrar en effektiv tillsyn av försäkringsaktiebolaget.
När beslut i fråga om förvärvstillstånd ska meddelas m.m.
8 §
Finansinspektionens beslut i en fråga om tillstånd till förvärv som avses i 1 och 2 §§ ska meddelas inom 60 arbetsdagar efter det att den bekräftelse som avses i 3 § skickades
(bedömningsperioden). Om inspektionen begär kompletterande uppgifter, får bedömningsperioden förlängas.
Finansinspektionen ska anses ha beviljat tillstånd till förvärv som avses i 1 och 2 §§, om inspektionen inte inom bedömningsperioden har meddelat slutligt beslut i ärendet.
Samråd med behörig myndighet
9 §
Frågan om tillstånd enligt 1 § får avgöras först efter samråd med behörig myndighet i ett annat land inom EES om förvärvaren är
1. ett i det landet auktoriserat försäkringsföretag, kreditinstitut, företag för elektroniska pengar eller värdepappersföretag, eller ett i det landet hemmahörande förvaltningsbolag som där har tillstånd att driva verksamhet enligt bestämmelserna i Europaparlamentets och rådets direktiv 2009/65/EG av den 13 juli 2009 om samordning av lagar och andra författningar som avser företag för kollektiva investeringar i överlåtbara värdepapper (fondföretag),
2. ett moderföretag till ett sådant företag som avses i 1, eller
3. en fysisk eller juridisk person som kontrollerar ett sådant företag som avses i 1.
Lag (2011:887)
.
Beslut om tid för genomförande av förvärv
10 §
Om Finansinspektionen beviljar tillstånd till ett förvärv, får inspektionen besluta att förvärvet ska genomföras inom en viss tid. Inspektionen får besluta att förlänga denna tid.
Anmälningsskyldighet för den som avyttrar
11 §
Den som har beslutat att avyttra ett kvalificerat innehav eller en så stor del av ett kvalificerat innehav av aktierna i ett försäkringsaktiebolag att det återstående innehavet kommer att understiga någon av de i 1 § första stycket angivna gränserna ska skriftligen underrätta Finansinspektionen om det.
Anmälningsskyldighet för försäkringsaktiebolag
12 §
Ett försäkringsaktiebolag ska årligen till Finansinspektionen anmäla namnen på de ägare som har ett kvalificerat innehav av aktier i bolaget samt storleken på innehaven.
När ett försäkringsaktiebolag får kännedom om att bolagets aktier har blivit föremål för ett sådant förvärv som avses i 1 eller 2 § eller för en sådan avyttring som avses i 11 §, ska bolaget snarast anmäla förvärvet eller avyttringen till Finansinspektionen.
När ett försäkringsaktiebolag i annat fall får kännedom om att det har nära förbindelser med någon annan, ska bolaget snarast anmäla det till Finansinspektionen.
Anmälningsskyldighet för ägare som är juridisk person
13 §
Om en juridisk person har ett kvalificerat innehav i ett försäkringsaktiebolag, ska den juridiska personen snarast anmäla ändringar av vilka som ingår i dess ledning till Finansinspektionen.
Röstförbud
14 §
Finansinspektionen får besluta att ägaren till ett  kvalificerat innehav av aktier vid stämman inte får företräda  fler aktier än som motsvarar ett innehav som inte är  kvalificerat
1. om ägaren motverkar eller kan antas komma att motverka att  försäkringsaktiebolagets verksamhet drivs på ett sätt som är  förenligt med kraven i denna lag och andra författningar som  reglerar bolagets verksamhet,
2. om ägaren i väsentlig mån har åsidosatt skyldigheter i  näringsverksamhet eller i andra ekonomiska angelägenheter  eller gjort sig skyldig till allvarlig brottslighet,
3. om ägaren är ett försäkringsholdingföretag eller ett  blandat finansiellt holdingföretag och dess ledning inte  uppfyller de krav som ställs på ledningen i ett sådant företag  enligt 19 kap. 63 § första stycket denna lag respektive 5 kap. 
16 § lagen (2006:531) om särskild tillsyn över finansiella  konglomerat, eller
4. om det finns skäl att anta att innehavet har samband med  eller kan öka risken för
a) penningtvätt enligt 1 kap. 6 § lagen (2017:630) om åtgärder  mot penningtvätt och finansiering av terrorism, eller
b) finansiering av terrorism enligt 6 § terroristbrottslagen 
(2022:666) eller försök till sådant brott, avseende  terroristbrott enligt 4 § samma lag.
Om ägaren till ett kvalificerat innehav av aktier inte har  ansökt om tillstånd till ett förvärv som avses i 1 eller 2 §,  får Finansinspektionen besluta att ägaren vid stämman inte får  företräda aktierna till den del de omfattas av ett krav på  tillstånd.
Om någon i strid med ett beslut av Finansinspektionen har ett  kvalificerat innehav av aktier, får innehavaren inte företräda  aktierna vid stämman till den del innehavet står i strid med  beslutet.
Lag (2022:683)
.
Avyttringsplikt
15 §
Finansinspektionen får förelägga en ägare som avses i 14 §
första stycket att avyttra så stor del av aktierna att innehavet därefter inte är kvalificerat. En ägare som avses i 14 § andra eller tredje stycket får föreläggas att avyttra så stor del av aktierna att innehavet inte står i strid med inspektionens beslut.
16 §
Om ett försäkringsaktiebolag har nära förbindelser med någon annan och det hindrar en effektiv tillsyn av bolaget, får Finansinspektionen förelägga innehavare av aktier, vilka medför att förbindelserna är nära, att avyttra så stor del av aktierna att detta inte längre är fallet.
Finansinspektionen får även besluta att den eller de som omfattas av ett beslut enligt första stycket inte får företräda aktierna vid stämman. I så fall ska 18 § tillämpas.
När aktier inte får medräknas
17 §
Aktier som omfattas av ett förbud enligt 14 § eller föreläggande enligt 15 § ska inte medräknas när det fordras samtycke av ägare till en viss del av aktierna i försäkringsaktiebolaget för att ett beslut ska bli giltigt eller en befogenhet ska få utövas såvida inte förvaltare har förordnats enligt 18 §.
Förordnande av förvaltare
18 §
Om det finns särskilda skäl, får Finansinspektionen begära att tingsrätten förordnar en lämplig person att som förvaltare företräda sådana aktier som enligt 14 § inte får företrädas av ägaren. Sådan ansökan prövas av tingsrätten i den ort där ägaren har sin hemvist, eller om ägaren inte har hemvist i Sverige, av Stockholms tingsrätt.
En förvaltare har rätt till skälig ersättning för arbete och utlägg. Ersättningen ska betalas av ägaren till aktierna och ska på begäran förskotteras av försäkringsaktiebolaget. Om den betalningsskyldige inte godtar förvaltarens anspråk, bestäms ersättningen av tingsrätten.
Bemyndiganden
19 §
Regeringen får meddela föreskrifter om handläggningen av tillståndsärenden enligt 1-7 §§.
16 kap. Offentliggörande
Offentliggörande av solvens- och verksamhetsrapport
1 §
Ett försäkringsföretag ska offentliggöra en solvens- och verksamhetsrapport en gång per år. Rapporten ska uppdateras i de fall som anges i 4 och 6 §§.
Lag (2015:700)
.
Innehållet i solvens- och verksamhetsrapporten
2 §
Solvens- och verksamhetsrapporten ska innehålla en beskrivning av försäkringsföretagets
1. verksamhet och resultat,
2. företagsstyrningssystem,
3. riskprofil,
4. värderingsmetoder för solvensändamål, och
5. solvenssituation.
Ett försäkringsföretag som använder matchningsjustering enligt 5 kap. 7 § ska i rapporten beskriva denna och den portfölj av åtaganden och motsvarande tillgångar på vilka justeringen används samt kvantifiera effekterna av en slopad matchningsjustering på företagets finansiella ställning. Ett försäkringsföretag som använder volatilitetsjustering enligt 5 kap. 9 § ska i rapporten kvantifiera effekterna av en slopad volatilitetsjustering på företagets finansiella ställning.
Ett försäkringsföretag får helt eller delvis lämna de uppgifter som ska offentliggöras genom rapporten genom hänvisning till uppgifter som företaget offentliggjort för att uppfylla andra rättsliga eller administrativa krav, om dessa uppgifter är likvärdiga till art och omfattning.
Lag (2015:700)
.
Undantag från kravet på offentliggörande
3 §
Finansinspektionen får i ett enskilt fall besluta att ett försäkringsföretag inte behöver offentliggöra uppgifter som anges i 2 § första stycket 1-4, om ett offentliggörande skulle innebära att
1. företagets konkurrenter otillbörligt gynnas, eller
2. företaget bryter mot tystnadsplikt avsedd att skydda försäkringstagare eller annan som företaget har en motpartsrelation till.
Ett försäkringsföretag som har beviljats undantag ska ange detta och skälen för undantaget i rapporten.
Lag (2015:700)
.
Uppdateringar av solvens- och verksamhetsrapporten
Uppdateringar om solvenskapitalkravet inte är uppfyllt
4 §
Ett försäkringsföretag som inte uppfyller solvenskapitalkravet ska omedelbart uppdatera tidigare offentliggjorda uppgifter i solvens- och verksamhetsrapporten, om
1. underskottet är betydande, och
2. Finansinspektionen inte har fått någon realistisk åtgärdsplan inom två månader räknat från det datum då företaget upptäckte att underskottet var betydande.
Om Finansinspektionen har ansett att åtgärdsplanen är realistisk, men underskottet inte har korrigerats inom sex månader från det att det upptäcktes, ska underskottet offentliggöras av företaget vid utgången av denna period.
Samtidigt ska företaget offentliggöra en förklaring av orsakerna till det kvarvarande underskottet, följderna av detta, vilka korrigerande åtgärder som har vidtagits av företaget och vilka ytterligare korrigerande åtgärder som är planerade.
Lag (2015:700)
.
5 §
På begäran av Finansinspektionen ska ett försäkringsföretag som inte uppfyller solvenskapitalkravet, samtidigt som underskottet är betydande och någon realistisk åtgärdsplan inte har överlämnats till inspektionen inom den tid som anges i 4 § första stycket 2, offentliggöra
1. hur stort underskottet är,
2. en förklaring av orsakerna till underskottet,
3. följderna av underskottet, och
4. vilka korrigerande åtgärder som har vidtagits av företaget.
Lag (2015:700)
.
Uppdateringar om minimikapitalkravet inte är uppfyllt
6 §
Ett försäkringsföretag som inte uppfyller minimikapitalkravet ska omedelbart uppdatera tidigare offentliggjorda uppgifter i solvens- och verksamhetsrapporten, om Finansinspektionen
1. bedömer att företaget inte kommer att kunna överlämna en realistisk, kortsiktig finansiell saneringsplan, eller
2. inte har fått någon sådan plan inom en månad från den dag då företaget upptäckte att minimikapitalkravet inte var uppfyllt.
Om Finansinspektionen har ansett att en finansiell saneringsplan är realistisk, men underskottet inte har korrigerats inom tre månader från det att det upptäcktes, ska underskottet offentliggöras av företaget senast vid utgången av denna period. Samtidigt ska företaget offentliggöra en förklaring av orsakerna till det kvarvarande underskottet, följderna av detta, vilka korrigerande åtgärder som har vidtagits av företaget och vilka ytterligare korrigerande åtgärder som är planerade.
Lag (2015:700)
.
7 §
På begäran av Finansinspektionen ska ett försäkringsföretag som inte uppfyller minimikapitalkravet, samtidigt som någon av de omständigheter som anges i 6 §
första stycket föreligger, offentliggöra
1. hur stort underskottet är,
2. en förklaring av orsakerna till underskottet,
3. följderna av underskottet, och
4. vilka korrigerande åtgärder som har vidtagits av företaget.
Lag (2015:700)
.
System och styrdokument
8 §
Ett försäkringsföretag ska ha upprättat lämpliga informations- och rapporteringssystem för att kunna uppfylla bestämmelserna i 1-7 §§ och ha styrdokument som säkerställer att alla uppgifter som offentliggörs fortlöpande är relevanta.
Solvens- och verksamhetsrapporter samt uppdateringar av dessa ska godkännas av försäkringsföretagets styrelse innan de offentliggörs.
Lag (2015:700)
.
Livförsäkringsföretags redogörelser för investeringar i aktier
8 a §
Ett livförsäkringsföretag som investerar i aktier som är  upptagna till handel på en sådan reglerad marknad som avses i 
1 kap. 4 b § lagen (2007:528) om värdepappersmarknaden och som  har getts ut av ett bolag inom EES, ska i fråga om sådana  aktier redogöra för hur de viktigaste inslagen i  investeringsstrategin stämmer överens med profilen och  löptiden för försäkringsföretagets åtaganden och hur de  inslagen bidrar till tillgångarnas utveckling på medellång  till lång sikt.
Denna paragraf gäller inte sådana placeringar där  försäkringstagarna eller andra ersättningsberättigade bär  placeringsrisken.
Lag (2019:290)
.
8 b §
Om en sådan kapitalförvaltare som avses i artikel 2 i  Europaparlamentets och rådets direktiv 2007/36/EG av den 11  juli 2007 om utnyttjande av vissa av aktieägares rättigheter i  börsnoterade företag, i lydelsen enligt Europaparlamentets och  rådets direktiv (EU) 2017/828, investerar för ett  livförsäkringsföretag och investeringarna avser aktier som är  upptagna till handel på en sådan reglerad marknad som avses i 
1 kap. 4 b § lagen (2007:528) om värdepappersmarknaden och som  har getts ut av ett bolag inom EES, ska försäkringsföretaget i  fråga om sådana aktier redogöra för
1. hur överenskommelsen med kapitalförvaltaren främjar att  investeringsstrategin och investeringsbesluten stämmer överens  med profilen och löptiden för försäkringsföretagets åtaganden,
2. hur överenskommelsen med kapitalförvaltaren främjar  investeringsbeslut som grundas på bedömningar av  portföljbolagens finansiella och icke-finansiella resultat på  medellång till lång sikt och främjar ett engagemang i  portföljbolagen i syfte att förbättra deras resultat på  medellång till lång sikt,
3. hur dels metoden och tiden för utvärdering av  kapitalförvaltarens prestationer, dels ersättningen för  kapitalförvaltningstjänsterna stämmer överens
med profilen och löptiden för försäkringsföretagets åtaganden  och hur det långsiktiga resultatet i absoluta tal beaktas,
4. hur försäkringsföretaget bevakar dels kapitalförvaltarens  kostnader för portföljens omsättning, dels portföljens avsedda  omsättningshastighet eller gränser för omsättningshastigheten,  och
5. hur lång tid som överenskommelsen med kapitalförvaltaren  gäller.
Om överenskommelsen med kapitalförvaltaren saknar en eller  flera av de delar som redogörelsen ska omfatta, ska  försäkringsföretaget tydligt ange skälen för det.
Lag (2019:290)
.
8 c §
Den information som avses i 8 a och 8 b §§ ska hållas  tillgänglig utan kostnad på livförsäkringsföretagets  webbplats. Om försäkringsföretaget inte har en egen webbplats  får informationen hållas tillgänglig på en annan webbplats som  enkelt kan nås.
Informationen ska uppdateras varje år. Försäkringsföretaget  får dock avstå från att göra en uppdatering om det inte har  skett någon väsentlig förändring.
Försäkringsföretaget får lämna informationen i den solvens-  och verksamhetsrapport som avses i 2 §.
Lag (2019:290)
.
Bemyndiganden
9 §
Regeringen eller den myndighet som regeringen bestämmer får meddela föreskrifter om
1. innehållet i solvens- och verksamhetsrapporten enligt 2 §,
2. vilka uppgifter en ansökan om undantag från kravet på offentliggörande enligt 3 § ska innehålla, och
3. innehållet i informations- och rapporteringssystem och styrdokument enligt 8 §.
Lag (2015:700)
.
17 kap. Tillsyn
Registreringsmyndighet
	
1 § Bolagsverket är registreringsmyndighet för  försäkringsföretag. Bolagsverket ska föra ett  försäkringsregister. I detta skrivs de uppgifter in som  enligt denna lag, aktiebolagslagen (2005:551), lagen 
(2018:672) om ekonomiska föreningar eller andra författningar  ska anmälas för registrering.
Lag (2018:731)
.
Tillsynen och dess omfattning
2 §
Finansinspektionen har tillsyn över försäkringsföretag.
Tillsynen omfattar att verksamheten drivs enligt
1. denna lag,
2. andra författningar som reglerar företagets verksamhet,
3. företagets bolagsordning eller stadgar,
4. företagets försäkringstekniska riktlinjer och beräkningsunderlag samt riktlinjer för hantering av intressekonflikter, och
5. styrdokument som företaget har upprättat och som har sin grund i författningar som reglerar företagets verksamhet.
Finansinspektionen har dessutom tillsyn över att försäkringsföretagets ägare och styrning uppfyller lämplighetskraven i denna lag.
Finansinspektionens tillsyn ska utgå från en proaktiv och riskbaserad metod.
Lag (2015:700)
.
Samarbete med behöriga myndigheter
3 §
Finansinspektionen ska, i den utsträckning som följer av  Sveriges medlemskap i Europeiska unionen, i sin  tillsynsverksamhet samarbeta och utbyta information med
- behöriga myndigheter,
- Europeiska kommissionen,
- Europeiska försäkrings- och tjänstepensionsmyndigheten, och
- Europeiska centralbanken.
Lag (2021:461)
.
3 a §
Finansinspektionen ska underrätta Europeiska  försäkrings- och tjänstepensionsmyndigheten och den behöriga  myndigheten i ett annat land inom EES, om
1. inspektionen konstaterar försämringar av de ekonomiska  förhållandena eller andra framväxande risker i ett  försäkringsföretag som driver gränsöverskridande verksamhet  eller verksamhet från en sekundäretablering i det landet, och
2. riskerna kan ha en gränsöverskridande effekt.
Lag (2021:461)
.
3 b §
Finansinspektionen får hänskjuta frågor som rör ett  förfarande av en behörig myndighet inom EES till Europeiska  försäkrings- och tjänstepensionsmyndigheten för tvistlösning i  de fall som framgår av artiklarna 33, 38, 155 och 158 i  Solvens II-direktivet.
Finansinspektionen får även hänskjuta frågor till Europeiska  försäkrings- och tjänstepensionsmyndigheten och begära hjälp  av myndigheten i de fall som framgår av artikel 152a i Solvens  II-direktivet.
Lag (2021:461)
.
Underrättelse från ett försäkringsföretag om påbörjad verksamhet
4 §
När ett försäkringsföretag har påbörjat sin verksamhet, ska styrelsen eller den verkställande direktören genast underrätta Finansinspektionen om det.
Lag (2015:700)
.
Upplysningar från ett försäkringsföretag
5 §
Ett försäkringsföretag ska lämna Finansinspektionen de upplysningar om sin verksamhet som inspektionen begär. Om företaget driver verksamhet i ett annat land inom EES, ska det, i den utsträckning som följer av Sveriges medlemskap i Europeiska unionen, lämna de upplysningar till behörig myndighet i det landet som den myndigheten behöver för att fullgöra sina uppgifter.
Lag (2015:700)
.
5 a §
En försäkringsförening som har beviljats undantag enligt 
1 kap. 19 d § ska omedelbart underrätta Finansinspektionen om  föreningen inte uppfyller det krav på tillgångar som ska  uppfyllas av en sådan förening eller det finns risk för att  föreningen inte kommer göra det under de närmaste tre  månaderna.
Lag (2020:660)
.
6 §
Regeringen eller den myndighet som regeringen bestämmer meddelar föreskrifter om att vissa uppgifter som enligt 5 §
ska lämnas till Finansinspektionen i stället ska lämnas till Statistiska centralbyrån.
Lag (2014:494)
.
Lag (2015:700)
.
Platsundersökning
7 §
Finansinspektionen får när inspektionen anser att det är nödvändigt genomföra en undersökning hos ett försäkringsföretag.
Styrelsen och den verkställande direktören ska vid den tidpunkt som Finansinspektionen bestämmer hålla försäkringsföretagets tillgångar, räkenskapsmaterial och andra handlingar tillgängliga för granskning av befattningshavare hos inspektionen eller av någon annan som inspektionen har förordnat.
Finansinspektionen får genomföra en undersökning hos ett företag som har fått i uppdrag av ett försäkringsföretag att utföra viss verksamhet eller vissa funktioner, om det behövs för tillsynen av försäkringsföretaget.
Lag (2015:700)
.
Matchningsjustering
7 a §
Om ett försäkringsföretag inte längre uppfyller villkoren för tillstånd att använda matchningsjustering enligt 5 kap. 7 §, ska Finansinspektionen förelägga företaget att åtgärda bristerna inom två månader från den dag då villkoren inte längre var uppfyllda.
Om bristerna inte har åtgärdats inom den tid som anges i första stycket, ska företaget föreläggas att omedelbart upphöra med användningen av matchningsjustering.
Lag (2015:700)
.
Upplysningar från och undersökningar hos andra än försäkringsföretag
8 §
Skyldigheten enligt 5 och 7 §§ att lämna upplysningar och hålla tillgångar och handlingar tillgängliga för granskning gäller även för
1. styrelsen och den verkställande direktören eller motsvarande organ i ett företag vars verksamhet uteslutande ska vara att biträda ett försäkringsföretag eller som ett försäkringsföretag har ett bestämmande inflytande i,
2. ordföranden och den verkställande direktören eller motsvarande befattningshavare i en skaderegleringsnämnd, villkorsnämnd eller i annat liknande organ, som biträder ett försäkringsföretag, och
3. styrelsen och den verkställande direktören i ett aktiebolag, om Finansinspektionen med bolagets samtycke har fattat beslut om en sådan skyldighet.
Lag (2015:700)
.
9 §
Om det finns intressegemenskap mellan å ena sidan ett försäkringsföretag och å andra sidan ett aktiebolag som denna lag inte är tillämplig på eller en ekonomisk förening, får Finansinspektionen förelägga aktiebolaget eller föreningen att lämna en särskild redovisning över intressegemenskapen. Sådant föreläggande får dock bara meddelas om det behövs med hänsyn till tillsynen över försäkringsverksamheten. Redovisningen ska lämnas enligt anvisningar av Finansinspektionen.
Lag (2015:700)
.
Förordnande av aktuarie
10 §
Finansinspektionen får förordna en eller flera aktuarier att tillsammans med försäkringsföretagets aktuarie utföra de försäkringstekniska utredningarna och beräkningarna i företaget.
Aktuarien har rätt till skäligt arvode från försäkringsföretaget för sitt arbete. Storleken på arvodet beslutas av Finansinspektionen.
Finansinspektionen ska utfärda en instruktion för de aktuarier som har förordnats av inspektionen. En aktuarie som har förordnats av Finansinspektionen ska oavsett stämmans anvisningar följa den instruktion som inspektionen har utfärdat.
Lag (2015:700)
.
Förordnande av revisor
11 §
Finansinspektionen får förordna en eller flera revisorer att tillsammans med övriga revisorer delta i revisionen av ett försäkringsföretag.
Revisorn har rätt till skäligt arvode från försäkringsföretaget för sitt arbete. Storleken på arvodet beslutas av Finansinspektionen.
Finansinspektionen ska utfärda en instruktion för de revisorer som har förordnats av inspektionen. En revisor som har förordnats av Finansinspektionen ska oavsett stämmans anvisningar följa den instruktion som inspektionen har utfärdat.
Lag (2015:700)
.
Revisors och särskild granskares rapporteringsskyldighet
12 §
En revisor eller en särskild granskare ska genast  rapportera till Finansinspektionen om han eller hon vid  fullgörandet av sitt uppdrag i ett försäkringsföretag får  kännedom om förhållanden som
1. kan utgöra en väsentlig överträdelse av de författningar  som reglerar företagets verksamhet,
2. kan påverka företagets fortsatta drift negativt,
3. kan leda till att revisorn avstyrker att balansräkningen  eller resultaträkningen fastställs eller till anmärkning  enligt 9 kap. 33 eller 34 § aktiebolagslagen (2005:551) eller 
8 kap. 36 eller 37 § lagen (2018:672) om ekonomiska  föreningar, eller
4. kan innebära att företaget brister eller har brustit i  uppfyllandet av solvens- eller minimikapitalkravet eller av  ett kapitalkrav som ska uppfyllas av ett företag som har  beviljats undantag enligt 1 kap. 19, 19 b eller 19 d §.
Revisorn och granskaren har en motsvarande  rapporteringsskyldighet om han eller hon får kännedom om  förhållanden som avses i första stycket vid fullgörande av  uppdrag som revisorn eller den särskilda granskaren har i  försäkringsföretagets moderföretag eller dotterföretag eller  ett företag som har en likartad förbindelse med  försäkringsföretaget.
Lag (2020:660)
.
Sammankallande av styrelsen eller stämma
13 §
Finansinspektionen får sammankalla styrelsen i ett försäkringsföretag. Inspektionen får även begära att styrelsen kallar till extra stämma. Om styrelsen inte rättar sig efter en sådan begäran, får inspektionen utfärda en sådan kallelse.
Företrädare för inspektionen får närvara vid stämman och vid ett sådant styrelsesammanträde som inspektionen har sammankallat samt delta i överläggningarna.
Lag (2015:700)
.
Allmänt ombud vid konkurs
14 §
När ett försäkringsföretag har försatts i konkurs, ska Finansinspektionen förordna ett allmänt ombud. Det allmänna ombudet ska som konkursförvaltare delta i konkursboets förvaltning tillsammans med den eller de förvaltare som utses enligt konkurslagen (1987:672).
Det allmänna ombudet ska se till att försäkringstagarna omfattas av den förmånsrätt som följer av försäkringsavtalen.
Det allmänna ombudet kan göra en sådan framställning om entledigande av förvaltare som avses i 7 kap. 5 § konkurslagen.
Även om beslut om delning av konkursboets förvaltning har fattats, får det allmänna ombudet delta i förvaltningen i dess helhet.
Bestämmelserna i konkurslagen om arvode till konkursförvaltare gäller också det allmänna ombudet.
Lag (2015:700)
.
Finansinspektionens befogenheter vid ett försäkringsföretags likvidation
15 §
Under ett försäkringsföretags likvidation har Finansinspektionen samma befogenheter i fråga om likvidatorerna som inspektionen har i fråga om styrelsen.
Lag (2015:700)
.
Redogörelse för företagets förmåga att hantera ändrade ekonomiska förhållanden
16 §
På begäran av Finansinspektionen ska ett försäkringsföretag upprätta och till inspektionen lämna en redogörelse avseende företagets förmåga att hantera händelser eller förändringar av ekonomiska förhållanden som skulle kunna påverka företagets finansiella ställning negativt.
Skyldigheten enligt första stycket gäller även för verksamhet som omfattas av uppdragsavtal enligt 10 kap. 19 §.
Lag (2015:700)
.
Rapport angående de försäkringstekniska avsättningarna
17 §
På begäran av Finansinspektionen ska ett försäkringsföretag lämna in en rapport som utvisar att nivån på de försäkringstekniska avsättningarna är lämplig och att beräkningen av dem utförs med relevanta metoder och med adekvata statistiska underlag.
Lag (2015:700)
.
Försäkringsteknisk utredning i vissa försäkringsföreningar
17 a §
En försäkringsförening som har beviljats undantag  enligt 1 kap. 19 d § ska på begäran av Finansinspektionen  upprätta och till inspektionen ge in en försäkringsteknisk  utredning.
Lag (2020:660)
.
Tillsyn av intern modell
18 §
På begäran av Finansinspektionen ska ett försäkringsföretag som använder en intern modell lämna in en beräkning av solvenskapitalkravet med användning av standardformeln.
Lag (2015:700)
.
19 §
På begäran av Finansinspektionen ska ett försäkringsföretag som använder en intern modell, men som inte längre uppfyller kraven för att få använda en sådan, lämna in en handlingsplan för hur företaget avser att inom skälig tid rätta till bristerna. En sådan plan behöver inte upprättas, om företaget kan visa att överträdelsen är ringa.
Lag (2015:700)
.
20 §
Ett företag som inte upprättar och genomför den plan som anges i 19 § ska efter beslut av Finansinspektionen beräkna solvenskapitalkravet med användning av standardformeln.
Lag (2015:700)
.
21 §
På begäran av Finansinspektionen ska ett försäkringsföretag som använder en intern modell verifiera kalibreringen av den interna modellen och kontrollera att dess specifikation stämmer överens med allmänt accepterad marknadspraxis. Detta ska ske genom användning av relevanta referensportföljer och antaganden som har sin grund i externa uppgifter.
Lag (2015:700)
.
Företagsspecifika parametrar
22 §
Om ett försäkringsföretags riskprofil avviker väsentligt från de antaganden som ligger till grund för beräkning av solvenskapitalkravet enligt standardformeln och det därför är olämpligt att beräkna solvenskapitalkravet enligt denna, får Finansinspektionen besluta att företaget, vid beräkningen av kapitalkravet för riskkategorier som avser försäkringsrisk, ska ersätta en undergrupp av parametrar enligt standardformeln med företagsspecifika parametrar.
Lag (2015:700)
.
Beräkning enligt en intern modell i stället för med standardformeln
23 §
Om ett försäkringsföretags riskprofil avviker väsentligt från de antaganden som ligger till grund för beräkning av solvenskapitalkravet enligt standardformeln och det därför är olämpligt för företaget att beräkna solvenskapitalkravet enligt denna, får Finansinspektionen besluta att företaget ska använda en fullständig eller partiell intern modell för beräkning av solvenskapitalkravet.
Lag (2015:700)
.
Kapitaltillägg
24 §
Finansinspektionen får efter granskning besluta om ett tillägg till solvenskapitalkravet (kapitaltillägg) för ett försäkringsföretag, om
1. företagets riskprofil avviker väsentligt från de antaganden som ligger till grund för beräkningen av solvenskapitalkravet enligt standardformeln, och
a) ett beslut om användning av en intern modell enligt 23 §
är olämpligt eller har visat sig sakna verkan, eller
b) en fullständig eller partiell intern modell håller på att utarbetas,
2. företagets riskprofil avviker väsentligt från de antaganden som ligger till grund för beräkningen av solvenskapitalkravet enligt en fullständig eller partiell intern modell, till följd av att en eller flera kvantifierbara risker inte beaktats i tillräcklig utsträckning och företaget inte inom skälig tid har anpassat modellen till sin riskprofil,
3. företaget använder matchningsjustering enligt 5 kap. 7 §, volatilitetsjustering enligt 5 kap. 9 §, en tillfälligt justerad riskfri räntestruktur enligt 5 kap. 10 § eller ett tillfälligt avdrag vid beräkningen av de försäkringstekniska avsättningarna enligt 5 kap. 12 § och företagets riskprofil avviker väsentligt från de antaganden som ligger till grund för justeringarna, eller
4. företagets företagsstyrningssystem avviker väsentligt från kraven i 10 kap. 1 §, samtidigt som avvikelserna medför att företaget inte kan garantera en korrekt identifiering, mätning, övervakning, hantering och rapportering av de risker som företaget exponeras för eller kan komma att bli exponerat för och det är osannolikt att bristerna kan åtgärdas inom skälig tid.
Lag (2015:700)
.
25 §
Ett kapitaltillägg som avses i 24 § 1 och 2 ska beräknas så att det säkerställer att försäkringsföretaget uppfyller skyddsnivån enligt 8 kap. 1 §.
Ett kapitaltillägg som avses i 24 § 3 ska vara proportionellt till de väsentliga risker som uppstår till följd av de avvikelser som har föranlett kapitaltillägget.
Ett kapitaltillägg som avses i 24 § 4 ska vara proportionellt mot de risker som finns på grund av bristerna i företagsstyrningssystemet.
Lag (2015:700)
.
26 §
Efter ett beslut om kapitaltillägg ska försäkringsföretagets solvenskapitalkrav utgöras av summan av kapitaltillägget och solvenskapitalkravet beräknat enligt standardformeln eller, om företaget har fått tillstånd att använda en fullständig eller partiell intern modell, i enlighet med denna. Ett kapitaltillägg som beslutas med stöd av 24 § 4 ska inte ingå i solvenskapitalkravet vid beräkning av riskmarginalen i ett företag som värderar bästa skattningen och riskmarginalen separat.
Lag (2015:700)
.
27 §
När kapitaltillägg beslutas enligt 24 § 2 eller 4, ska Finansinspektionen förelägga försäkringsföretaget att vidta de åtgärder som behövs för att avhjälpa de brister som har föranlett kapitaltillägget.
Lag (2015:700)
.
28 §
Ett beslut om kapitaltillägg ska omprövas minst en gång per år. Beslutet ska ändras när de förhållanden som låg till grund för beslutet har ändrats.
Lag (2015:700)
.
Avgifter till Finansinspektionen
29 §
Försäkringsföretag ska med avgifter bidra till att täcka kostnaderna för Finansinspektionens verksamhet samt Statistiska centralbyråns verksamhet enligt lagen (2014:484)
om en databas för övervakning av och tillsyn över finansmarknaderna.
Lag (2014:494)
.
Lag (2015:700)
.
Bemyndiganden
30 §
Regeringen får meddela föreskrifter om sådana avgifter  som avses i 29 §.
Regeringen eller den myndighet som regeringen bestämmer får  meddela föreskrifter om
1. vilka upplysningar ett försäkringsföretag ska lämna till  Finansinspektionen enligt 5 § samt när och hur de ska lämnas,  och
2. när och hur en försäkringsförening ska upprätta och ge in  en försäkringsteknisk utredning enligt 17 a §.
Lag (2020:660)
.
18 kap. Ingripanden
Ingripande mot försäkringsföretag och vissa fysiska  personer
När Finansinspektionen ska ingripa
1 §
Finansinspektionen ska ingripa om
1. ett försäkringsföretag har åsidosatt sina skyldigheter enligt denna lag, andra författningar som reglerar företagets verksamhet, företagets bolagsordning eller stadgar eller företagets försäkringstekniska riktlinjer, beräkningsunderlag, riktlinjer för hantering av intressekonflikter eller sådana styrdokument som har sin grund i författningar som reglerar företagets verksamhet,
2. bolagsordningen, stadgarna, de försäkringstekniska riktlinjerna, beräkningsunderlaget, riktlinjerna för hantering av intressekonflikter eller styrdokumenten inte längre är tillfredsställande med hänsyn till omfattningen och arten av företagets verksamhet, eller
3. försäkringsbeståndet inte är tillräckligt för erforderlig riskutjämning.
Lag (2015:700)
.
1 a §
Finansinspektionen ska ingripa mot någon som ingår i  försäkringsföretagets styrelse eller är dess verkställande  direktör, eller ersättare för någon av dem, om företaget har  befunnits ansvarigt för en överträdelse av lagen (2017:630)  om åtgärder mot penningtvätt och finansiering av terrorism  eller föreskrifter som har meddelats med stöd av den lagen.
Ett ingripande enligt första stycket får ske endast om  överträdelsen är allvarlig, upprepad eller systematisk och  personen i fråga uppsåtligen eller av grov oaktsamhet orsakat  överträdelsen.
Lag (2017:653)
.
1 b §
Finansinspektionen ska ingripa mot någon som ingår i  försäkringsföretagets styrelse eller är dess verkställande  direktör, eller ersättare för någon av dem, om företaget har  åsidosatt sina skyldigheter enligt någon av artiklarna 5-10, 
11.1-11.10, 12-14, 16.1, 16.2, 17, 18.1, 18.2, 19.1, 19.3, 
19.4, 23-25, 26.1-26.8, 27, 28.1-28.8, 29, 30.1-30.4, 31.12  eller 45 i Europaparlamentets och rådets förordning (EU) 
2022/2554.
Ett ingripande enligt första stycket får ske bara om  företagets överträdelse är allvarlig och den fysiska personen  i fråga uppsåtligen eller av grov oaktsamhet orsakat  överträdelsen.
Lag (2024:1287)
.
Hur Finansinspektionen ska ingripa
2 §
Ingripande med stöd av 1 § sker genom utfärdande av föreläggande att vidta rättelse inom viss tid, genom förbud att verkställa beslut eller genom anmärkning.
Finansinspektionen får också med stöd av 10 § begränsa ett försäkringsföretags förfoganderätt eller förbjuda företaget att förfoga över sina tillgångar i Sverige.
Om en överträdelse är allvarlig ska försäkringsföretagets tillstånd återkallas eller, om det är tillräckligt, varning meddelas.
Lag (2015:700)
.
2 a §
Ett ingripande enligt 1 a eller 1 b § får ske genom en  eller båda av följande sanktioner:
1. beslut att personen i fråga under en viss tid, lägst tre  och högst tio år, inte får upprätthålla en funktion som avses  i 1 a § första stycket och 1 b § första stycket i ett  försäkringsföretag, eller
2. beslut om sanktionsavgift.
Lag (2024:1287)
.
Omständigheter som ska beaktas och Finansinspektionens  möjligheter att avstå från ingripande
3 §
Vid valet av ingripande ska Finansinspektionen ta  hänsyn till hur allvarlig överträdelsen är och hur länge den  har pågått. Särskild hänsyn ska tas till skador som har  uppstått och graden av ansvar.
Finansinspektionen får avstå från ingripande om
1. en överträdelse är ringa eller ursäktlig,
2. försäkringsföretaget gör rättelse eller om den fysiska  personen verkat för att företaget gör rättelse, eller
3. någon annan myndighet har vidtagit åtgärder mot företaget  eller den fysiska personen och dessa åtgärder bedöms  tillräckliga.
Lag (2017:653)
.
3 a §
I försvårande riktning ska det beaktas om  försäkringsföretaget tidigare har begått en överträdelse  eller om den fysiska personen tidigare orsakat en sådan  överträdelse.
I förmildrande riktning ska det beaktas om
1. företaget eller den fysiska personen i väsentlig  utsträckning genom ett aktivt samarbete har underlättat  Finansinspektionens utredning, och
2. företaget snabbt har upphört med överträdelsen, eller den  fysiska personen snabbt verkat för att överträdelsen ska  upphöra, sedan den anmälts till eller påtalats av  Finansinspektionen.
Lag (2017:653)
.
Åtgärdsplan vid bristande solvenskapitalkrav
4 §
Om ett försäkringsföretag inte uppfyller solvenskapitalkravet, ska Finansinspektionen förelägga företaget att
1. inom två månader från dagen då bristerna konstaterades upprätta en åtgärdsplan och överlämna planen till inspektionen för godkännande, och
2. vidta nödvändiga åtgärder för att inom sex månader från dagen då bristen konstaterades åter uppfylla solvenskapitalkravet.
Om det är lämpligt, får Finansinspektionen förlänga tidsfristen enligt första stycket 2 med tre månader.
Lag (2015:700)
.
Förlängd tidsfrist vid exceptionella förhållanden
5 §
Om den Europeiska försäkrings- och tjänstepensionsmyndigheten har meddelat att det föreligger exceptionella förhållanden och dessa förhållanden påverkar ett försäkringsföretag som är föremål för åtgärder enligt 4 §, får Finansinspektionen förlänga den tidsfrist som avses i 4 § 2 med högst sju år.
Ett försäkringsföretag ska under en sådan tidsfrist var tredje månad ge in en lägesrapport om vilka åtgärder som har vidtagits och i vilken mån solvenskapitalkravet åter uppfyllts.
Om ett försäkringsföretags lägesrapport visar att det inte har skett några väsentliga framsteg med att åter uppfylla solvenskapitalkravet från det att bristen konstaterades fram till dess rapporten gavs in, ska Finansinspektionen besluta att den förlängda tidsfristen ska upphöra att gälla.
Lag (2015:700)
.
6 §
Finansinspektionen ska förelägga ett försäkringsföretag  att vidta nödvändiga åtgärder för att säkerställa att  företaget kan uppfylla solvenskapitalkravet utan tillämpning  av en tillfälligt justerad riskfri räntestruktur enligt 5 kap. 
10 § eller ett tillfälligt avdrag enligt 5 kap. 12 § senast  den 1 januari 2032 och att inom två månader från dagen då  bristen konstaterades överlämna en plan för infasning till  inspektionen.
Företaget ska varje år lämna en lägesrapport till  Finansinspektionen.
Lag (2020:400)
.
7 §
Finansinspektionen ska återkalla ett tillstånd att använda en tillfälligt justerad riskfri räntestruktur enligt 5 kap. 10 § eller ett tillfälligt avdrag enligt 5 kap. 12 §, om den lägesrapport som avses i 6 § andra stycket visar att företaget inte kommer att kunna uppfylla solvenskapitalkravet senast den 1 januari 2032.
Lag (2015:700)
.
Finansiell saneringsplan vid bristande minimikapitalkrav m.m.
8 §
Om ett försäkringsföretag inte uppfyller minimikapitalkravet eller ett kapitalkrav som gäller efter det att företaget har beviljats undantag enligt 1 kap. 19 eller 19 b §, ska Finansinspektionen förelägga företaget att inom en månad från dagen då bristen konstaterades upprätta en finansiell saneringsplan och överlämna planen till inspektionen för godkännande.
Den finansiella saneringsplanen ska innehålla åtgärder som företaget ska vidta för att inom tre månader från den dag då bristen konstaterades åter uppfylla minimikapitalkravet eller det kapitalkrav som gäller efter det att företaget har beviljats undantag enligt 1 kap. 19 eller 19 b §.
Lag (2015:700)
.
Åtgärdsplan vid bristande uppfyllelse av kapitalkrav i vissa  försäkringsföreningar
8 a §
Om en försäkringsförening som har beviljats undantag  enligt 1 kap. 19 d § inte uppfyller det kapitalkrav som ska  uppfyllas enligt 1 kap. 19 e § första stycket 2, ska  Finansinspektionen förelägga föreningen att inom en månad från  dagen då bristen konstaterades upprätta en åtgärdsplan och  överlämna planen till inspektionen för godkännande.
Åtgärdsplanen ska innehålla åtgärder som föreningen ska vidta  för att inom tre månader från den dag då bristen konstaterades  åter uppfylla kapitalkravet.
Lag (2020:660)
.
Överträdelser av beslut om rättelse
9 §
Om ett försäkringsföretag driver verksamhet i ett annat  land inom EES och företaget inte rättar sig efter  Finansinspektionens eller behörig myndighets begäran om  rättelse, ska inspektionen vidta de åtgärder som behövs för  att förhindra fortsatta överträdelser. Inspektionen ska  underrätta den behöriga myndigheten om vilka åtgärder som  vidtas.
Lag (2021:461)
.
Förbud eller begränsning i rätten att förfoga över tillgångar
10 §
Finansinspektionen får begränsa ett försäkringsföretags  förfoganderätt eller förbjuda företaget att förfoga över sina  tillgångar i Sverige, om
1. företaget inte följer gällande bestämmelser om  försäkringstekniska avsättningar,
2. företaget inte uppfyller solvenskapitalkravet och det  föreligger särskilda omständigheter som ger anledning att  befara att företagets finansiella ställning kommer att  försämras ytterligare,
3. företaget inte uppfyller minimikapitalkravet eller ett  kapitalkrav som ska uppfyllas av ett företag som har beviljats  undantag enligt 1 kap. 19, 19 b eller 19 d §, eller
4. det vid beslut om återkallelse av företagets tillstånd  bedöms vara nödvändigt för att skydda de intressen som  försäkringstagarna och andra ersättningsberättigade på grund  av försäkringar har.
Finansinspektionen får besluta hur försäkringsverksamheten ska  drivas efter ett sådant beslut som avses i första stycket.
Lag (2020:660)
.
Återkallelse av tillstånd
11 §
Om någon som ingår i ett försäkringsföretags styrelse eller är dess verkställande direktör eller ansvarar för en central funktion inte uppfyller de krav som anges i 2 kap.
4 § 4, ska Finansinspektionen återkalla företagets tillstånd.
Det får dock ske bara om inspektionen först har beslutat att anmärka på att personen ingår i styrelsen eller är verkställande direktör eller ansvarar för en central funktion och om han eller hon, sedan en av inspektionen bestämd tid om högst tre månader har gått, fortfarande finns kvar i styrelsen eller som verkställande direktör eller som ansvarig för en central funktion.
I stället för att återkalla tillståndet får Finansinspektionen besluta att en styrelseledamot eller verkställande direktör eller den som ansvarar för en central funktion inte längre får kvarstå i sin befattning.
Finansinspektionen får då förordna en ersättare. Ersättarens uppdrag gäller till dess försäkringsföretaget har utsett en ny styrelseledamot eller verkställande direktör eller ansvarig för en central funktion.
Lag (2015:700)
.
12 §
Finansinspektionen ska återkalla ett försäkringsföretags  tillstånd, om företaget
1. inte har anmälts för registrering inom föreskriven tid  eller anmälan har avskrivits eller avslagits genom ett beslut  som har fått laga kraft,
2. har förklarat sig avstå från tillståndet,
3. har försatts i konkurs eller om beslut har fattats om att  företaget ska gå i tvångslikvidation,
4. inte uppfyller minimikapitalkravet eller ett kapitalkrav  som ska uppfyllas av ett företag som har beviljats undantag  enligt 1 kap. 19, 19 b eller 19 d §, och företagets  finansiella saneringsplan eller åtgärdsplan är uppenbart  otillräcklig,
5. inte inom tre månader från den tidpunkt då företaget inte  längre uppfyllde minimikapitalkravet eller ett kapitalkrav som  ska uppfyllas av ett företag som har beviljats undantag enligt 
1 kap. 19, 19 b eller 19 d §, har vidtagit de åtgärder som  finns angivna i en godkänd finansiell saneringsplan eller  åtgärdsplan, eller
6. får tillstånd att driva tjänstepensionsverksamhet som  tjänstepensionsföretag.
Lag (2020:660)
.
13 §
Finansinspektionen får återkalla ett försäkringsföretags tillstånd, om företaget
1. inte längre uppfyller kraven för tillstånd,
2. inte inom ett år från det tillstånd gavs har börjat driva sådan rörelse som tillståndet avser,
3. under en sammanhängande tid av sex månader inte har drivit försäkringsrörelse,
4. inte inom de tidsfrister som anges i 4 och 5 §§ har vidtagit de åtgärder för att åter uppfylla solvenskapitalkravet som finns angivna i en godkänd åtgärdsplan, eller
5. i annat fall allvarligt åsidosätter gällande bestämmelser för verksamheten.
I de fall som anges i första stycket får i stället varning meddelas, om det är tillräckligt.
Lag (2015:700)
.
14 §
Om ett försäkringsföretags tillstånd återkallas, får Finansinspektionen bestämma hur avvecklingen av rörelsen ska ske.
Ett beslut om återkallelse får förenas med förbud att fortsätta hela eller delar av rörelsen.
Lag (2015:700)
.
Anmälan till behörig myndighet och till Europeiska försäkrings-
och tjänstepensionsmyndigheten
15 §
Finansinspektionen ska anmäla ett beslut enligt 10 §
till de behöriga myndigheterna i de EES-länder där företaget enligt underrättelse driver försäkringsverksamhet enligt 3 kap. 1 eller 8 §. Ett sådant beslut ska dessutom anmälas till behöriga myndigheter i de EES-länder där företaget har tillgångar samt till Europeiska försäkrings- och tjänstepensionsmyndigheten.
Finansinspektionen ska anmäla ett beslut om återkallelse av tillstånd för ett försäkringsföretag att driva försäkringsrörelse till behöriga myndigheter i övriga länder inom EES samt till Europeiska försäkrings- och tjänstepensionsmyndigheten.
Finansinspektionen får i samband med en anmälan enligt första eller andra stycket begära att den behöriga myndigheten i samarbete med inspektionen vidtar motsvarande åtgärder. Om företagets tillstånd har återkallats, får begäran avse att den behöriga myndigheten även i övrigt vidtar de åtgärder som behövs för att skydda de intressen som försäkringstagarna och andra ersättningsberättigade på grund av försäkringar har.
Lag (2015:700)
.
Sanktionsavgift
16 §
Om Finansinspektionen har meddelat ett beslut om  anmärkning eller varning mot ett försäkringsföretag, får  inspektionen besluta att företaget ska betala en  sanktionsavgift.
Avgiften tillfaller staten.
Lag (2017:653)
.
17 §
Sanktionsavgiften ska fastställas till lägst 5 000  kronor och högst 50 miljoner kronor.
Avgiften får inte överstiga tio procent av  försäkringsföretagets omsättning närmast föregående  räkenskapsår. Om överträdelsen har skett under  försäkringsföretagets första verksamhetsår eller om uppgifter  om omsättningen annars saknas eller är bristfälliga, får  omsättningen uppskattas.
Avgiften får inte vara så stor att försäkringsföretaget  därefter inte uppfyller kraven enligt 4 kap. 1 §.
Lag (2017:653)
.
17 a §
När det är fråga om en överträdelse av lagen 
(2017:630) om åtgärder mot penningtvätt och finansiering av  terrorism eller föreskrifter som har meddelats med stöd av  den lagen, ska den sanktionsavgift som kan beslutas enligt 
16 § första stycket uppgå till lägst 5 000 kronor och som  högst fastställas till det högsta av
1. tio procent av försäkringsföretagets omsättning närmast  föregående räkenskapsår eller, i förekommande fall,  motsvarande omsättning på koncernnivå,
2. två gånger den vinst som försäkringsföretaget gjort till  följd av regelöverträdelsen, om beloppet går att fastställa,  eller
3. ett belopp i kronor motsvarande fem miljoner euro.
Avgiften får inte vara så stor att försäkringsföretaget  därefter inte uppfyller kraven enligt 4 kap. 1 §.
Lag (2017:653)
.
17 b §
En sanktionsavgift för en fysisk person ska som högst  fastställas till det högsta av
1. två gånger den vinst som den fysiska personen gjort till  följd av regelöverträdelsen, om beloppet går att fastställa,  eller
2. ett belopp som per den 25 juni 2015 i kronor motsvarade  fem miljoner euro.
Avgiften tillfaller staten.
Lag (2017:653)
.
18 §
När sanktionsavgiftens storlek fastställs, ska särskild  hänsyn tas till sådana omständigheter som anges i 3 § första  stycket och 3 a § samt till försäkringsföretagets eller den  fysiska personens finansiella ställning och, om det går att  fastställa, den vinst som gjorts till följd av  regelöverträdelsen.
Lag (2017:653)
.
Sanktionsföreläggande
18 a §
Frågor om ingripanden mot fysiska personer för  överträdelser enligt 1 a eller 1 b § tas upp av  Finansinspektionen genom sanktionsföreläggande.
Finansinspektionen ska då tillämpa bestämmelserna om  sanktionsföreläggande i 15 kap. 9 a-9 d §§ lagen (2004:297) om  bank- och finansieringsrörelse.
Lag (2024:1287)
.
Förseningsavgift
19 §
Om ett försäkringsföretag inte i tid lämnar de  upplysningar som har föreskrivits med stöd av 17 kap. 30 §  andra stycket, får Finansinspektionen besluta att företaget  ska betala en förseningsavgift med högst 100 000 kronor.
Avgiften tillfaller staten.
Lag (2017:233)
.
Verkställighet av beslut om sanktionsavgift och  förseningsavgift
20 §
Sanktionsavgiften eller förseningsavgiften ska betalas  till Finansinspektionen inom trettio dagar efter det att  beslutet om den har fått laga kraft eller  sanktionsföreläggandet godkänts eller inom den längre tid som  anges i beslutet.
Lag (2017:653)
.
21 §
Finansinspektionens beslut att ta ut sanktionsavgift  eller förseningsavgift får verkställas utan föregående dom  eller utslag, om avgiften inte har betalats inom den tid som  anges i 20 §.
Lag (2017:653)
.
22 §
Om sanktionsavgiften eller förseningsavgiften inte  betalas inom den tid som anges i 20 §, ska Finansinspektionen  lämna den obetalda avgiften för indrivning. Bestämmelser om  indrivning av statliga fordringar finns i lagen (1993:891) om  indrivning av statliga fordringar m.m.
Lag (2017:653)
.
23 §
En beslutad sanktionsavgift eller förseningsavgift  faller bort i den utsträckning verkställighet inte har skett  inom fem år från det att beslutet fick laga kraft eller  sanktionsföreläggandet godkändes.
Lag (2017:653)
.
Ingripande mot försäkringsholdingföretag
24 §
Om någon i ledningen för ett försäkringsholdingföretag  eller ett blandat finansiellt holdingföretag inte uppfyller de  krav som anges i 19 kap. 63 § första stycket, får  Finansinspektionen förelägga företaget att rätta till  förhållandet.
Detsamma gäller om ett försäkringsholdingföretag eller ett  blandat finansiellt holdingföretag inte uppfyller de krav som  ställs på det enligt EU-förordningar som antagits med stöd av  Solvens II-direktivet, 19 kap. eller föreskrifter som meddelats  med stöd av det kapitlet.
Lag (2020:400)
.
Ingripande mot den som saknar tillstånd
25 §
Om någon driver sådan rörelse som omfattas av denna lag utan att vara berättigad till det, ska Finansinspektionen förelägga denne att upphöra med rörelsen. Inspektionen får besluta hur avvecklingen av rörelsen ska ske. I föreläggandet ska Finansinspektionen upplysa om att rätten efter ansökan av inspektionen kan komma att besluta att företaget ska gå i likvidation om föreläggandet inte följs.
Om det är osäkert om lagen är tillämplig på viss rörelse, får Finansinspektionen förelägga den som driver rörelsen att lämna de upplysningar om rörelsen som inspektionen behöver för att bedöma om så är fallet. Den som är revisor i ett företag är skyldig att på begäran av inspektionen lämna sådana upplysningar om företagets rörelse som revisorn har fått kännedom om vid fullgörandet av sitt uppdrag.
Lag (2015:700)
.
26 §
Om ett aktiebolag eller en ekonomisk förening inte  följer ett föreläggande enligt 25 § första stycket att  upphöra med rörelsen, ska rätten, efter ansökan av  Finansinspektionen, besluta att företaget ska gå i  likvidation.
I dessa fall tillämpas 25 kap. 10, 25, 28-44, 46 och 47 §§  aktiebolagslagen (2005:551) och 17 kap. 18, 19, 26-42, 44 och 
45 §§ lagen (2018:672) om ekonomiska föreningar.
Ett beslut om likvidation ska inte meddelas om det under  ärendets handläggning vid rätten visas att rörelsen har  upphört.
Beslutet om likvidation gäller omedelbart.
Lag (2018:731)
.
Vite
27 §
Om Finansinspektionen meddelar föreläggande eller förbud enligt denna lag, får inspektionen förena föreläggandet med vite.
Lag (2015:700)
.
Bemyndigande
28 §
Regeringen eller den myndighet som regeringen bestämmer får meddela föreskrifter om
1. innehållet i en åtgärdsplan enligt 4 §,
2. innehållet i en plan för infasning och en lägesrapport enligt 6 §, och
3. innehållet i en finansiell saneringsplan enligt 8 §.
Lag (2015:700)
.
19 kap. Grupptillsyn
Företag som ingår i en grupp
1 §
I en grupp ingår ett företag, dess dotterföretag och andra anknutna företag samt de företag som dotterföretaget har ett ägarintresse i.
I en grupp ingår även företag som förenas av starka och varaktiga finansiella förbindelser på grund av avtal eller på annat sätt, under förutsättning att ett av företagen genom att samordna beslutsfattandet i företagen utövar ett bestämmande inflytande över de övriga företagen. Det företag som utövar ett bestämmande inflytande ska betraktas som moderföretag och övriga företag som dotterföretag.
Andra stycket gäller endast om det för att upprätta och avsluta sådana finansiella förbindelser som avses där krävs tillstånd av grupptillsynsmyndigheten.
Lag (2015:700)
.
Fall då grupptillsyn ska utövas
2 §
Särskild tillsyn över försäkringsföretag som ingår i en grupp (grupptillsyn) ska utövas enligt detta kapitel.
Grupptillsyn enligt 4, 5, 7-40, 42-64 och 74-103 §§ ska utövas över
1. försäkringsföretag som är moderföretag till eller har ägarintresse i åtminstone ett försäkringsföretag, en EES-försäkringsgivare eller en försäkringsgivare från tredjeland,
2. försäkringsföretag som har en gemensam eller i huvudsak gemensam ledning med ett annat försäkringsföretag, en EES-försäkringsgivare eller en försäkringsgivare från tredjeland, och
3. försäkringsföretag vars moderföretag är ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES.
Grupptillsyn enligt 65-73 §§ ska utövas över försäkringsföretag vars moderföretag är en försäkringsgivare från tredjeland, ett försäkringsholdingföretag med huvudkontor utanför EES eller ett blandat finansiellt holdingföretag med huvudkontor utanför EES.
Grupptillsyn enligt 41 § ska utövas över försäkringsföretag vars moderföretag är ett försäkringsholdingföretag med blandad verksamhet.
Lag (2015:700)
.
3 §
I 4-10 §§ finns allmänna bestämmelser om grupptillsyn och i 11 och 12 §§ bestämmelser om beslut att, helt eller delvis, inte beakta ett företag som ingår i en grupp vid grupptillsynen.
Lag (2015:700)
.
3 a §
Bestämmelser om grupptillsyn finns även i det bilaterala  avtalet mellan Europeiska unionen och Amerikas förenta stater  om tillsynsregler för försäkring och återförsäkring (EUT L 
258, 6.10.2017, s. 4-21).
Lag (2020:408)
.
Nivån för grupptillsyn
4 §
Om det i toppen av en grupp finns ett försäkringsföretag, en EES-försäkringsgivare, ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES som är moderföretag till ett sådant försäkringsföretag som avses i 2 § andra stycket 1 eller 2, ska bestämmelserna om grupptillsyn i 5, 7-40, 42-64 och 74-103 §§ tillämpas enbart på nivån för detta yttersta moderföretag inom EES.
Om det i toppen av en grupp finns ett försäkringsföretag, en EES-försäkringsgivare, ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES som är moderföretag till ett försäkringsholdingföretag eller blandat finansiellt holdingföretag som i sin tur är moderföretag till ett sådant försäkringsföretag som avses i 2 § andra stycket 3, ska bestämmelserna om grupptillsyn i 5, 7-40, 42-64 och 74-103 §§
tillämpas enbart på nivån för detta yttersta moderföretag inom EES.
Lag (2015:700)
.
Fortsatt tillsyn över de enskilda försäkringsföretagen
5 §
Ett försäkringsföretag som ingår i en grupp som omfattas av grupptillsyn står även under tillsyn som enskilt försäkringsföretag enligt denna lag.
Lag (2015:700)
.
Grupptillsynsmyndigheten och dess ansvar
6 §
För försäkringsföretag som avses i 2 § andra stycket 1-3 ska det finnas en grupptillsynsmyndighet med ansvar för grupptillsynen. Om det finns flera berörda myndigheter, ska grupptillsynsmyndigheten utses bland dem.
Lag (2015:700)
.
När Finansinspektionen är grupptillsynsmyndighet
7 §
Finansinspektionen ska vara grupptillsynsmyndighet, om det i gruppen finns ett eller flera försäkringsföretag, men ingen EES-försäkringsgivare.
Finansinspektionen ska även vara grupptillsynsmyndighet
1. om det i toppen av en grupp finns ett försäkringsföretag,
2. om det i toppen av en grupp finns ett försäkringsholdingföretag eller ett blandat finansiellt holdingföretag som är moderföretag till ett försäkringsföretag,
3. om ett försäkringsholdingföretag med huvudkontor i Sverige eller ett blandat finansiellt holdingföretag med huvudkontor i Sverige är moderföretag till ett försäkringsföretag och en eller flera EES-försäkringsgivare,
4. om det i gruppen finns fler än ett sådant försäkringsholdingföretag eller ett sådant blandat finansiellt holdingföretag som avses i artikel 247.2 b iii i Solvens II-direktivet, med huvudkontor i olika stater inom EES, däribland Sverige, och det dessutom i samma stater finns dotterföretag som är försäkringsföretag eller EES-försäkringsgivare varav det dotterföretag som har den största balansomslutningen är ett försäkringsföretag,
5. om ett försäkringsholdingföretag eller ett blandat finansiellt holdingföretag är moderföretag till ett eller flera försäkringsföretag och en eller flera EES-försäkringsgivare men inte har huvudkontor i något av de länder där dotterföretagen finns, och det dotterföretag som har den största balansomslutningen är ett försäkringsföretag,
6. i andra fall än de som anges i 1-5, när ett eller flera försäkringsföretag och en eller flera EES-försäkringsgivare ingår i en grupp och det företag som har den största balansomslutningen är ett försäkringsföretag, eller
7. om inspektionen tillsammans med berörda behöriga myndigheter kommer överens om det i enlighet med bestämmelserna i 8 § andra stycket.
Lag (2015:700)
.
Överenskommelse och beslut om utseende av grupptillsynsmyndighet
8 §
När Finansinspektionen enligt 7 § ska vara  grupptillsynsmyndighet, får inspektionen tillsammans med  berörda behöriga myndigheter komma överens om att en annan  myndighet inom EES än inspektionen ska utses till  grupptillsynsmyndighet. Finansinspektionen får träffa en sådan  överenskommelse, om det är olämpligt att inspektionen utses  till grupptillsynsmyndighet med hänsyn till gruppens struktur  och den relativa betydelsen av gruppens verksamhet i olika  länder.
Om det i ett annat fall än det som avses i första stycket  skulle vara olämpligt med hänsyn till en grupps struktur och  den relativa betydelsen av dess verksamhet i olika länder att  grupptillsynsmyndigheten utses enligt de grunder som anges i  artikel 247.2 i Solvens II-direktivet, får Finansinspektionen  träffa en överenskommelse om att inspektionen eller en behörig  myndighet ska vara grupptillsynsmyndighet för gruppen.
Om en överenskommelse enligt andra stycket innebär att  Finansinspektionen utses till grupptillsynsmyndighet, ska  inspektionen fatta ett beslut om detta och överlämna beslutet  till gruppen.
En överenskommelse enligt första eller andra stycket får  träffas inom tre månader från den dag då frågan om en sådan  överenskommelse väcktes av en berörd myndighet. Den berörda  gruppen ska ges tillfälle att yttra sig. Finansinspektionen  får högst en gång om året väcka frågan om en sådan  överenskommelse.
Lag (2020:934)
.
Hänskjutande av ett ärende om utseende av  grupptillsynsmyndighet till Europeiska försäkrings- och tjänstepensionsmyndigheten
9 §
Om Finansinspektionen eller någon av de berörda behöriga  myndigheterna inom den tremånadersfrist som anges i 8 § har  hänskjutit ärendet till Europeiska försäkrings- och  tjänstepensionsmyndigheten och begärt myndighetens hjälp i  enlighet med artikel 19 i Europaparlamentets och rådets  förordning (EU) nr 1094/2010 av den 24 november 2010 om  inrättande av en europeisk tillsynsmyndighet (Europeiska  försäkrings- och tjänstepensionsmyndigheten), om ändring av  beslut nr 716/2009/EG och om upphävande av kommissionens  beslut 2009/79/EG, ska inspektionen och de berörda behöriga  myndigheterna invänta det beslut som Europeiska försäkrings-  och tjänstepensionsmyndigheten kan komma att fatta enligt  artikel 19.3 i samma förordning. Om Finansinspektionen utsetts  till grupptillsynsmyndighet, ska inspektionen överlämna  beslutet och skälen för det till försäkringsföretaget och  tillsynskollegiet.
Finansinspektionen får inte hänskjuta ett ärende till  Europeiska försäkrings- och tjänstepensionsmyndigheten efter  det att tremånadersperioden löpt ut eller ett beslut har  fattats.
Lag (2021:461)
.
10 §
Om ett beslut enligt 8 och 9 §§ inte kan fattas, ska uppgiften som grupptillsynsmyndighet utföras av den myndighet som följer av artikel 247.2 i Solvens II-direktivet.
Lag (2015:700)
.
Samordningsöverenskommelse
10 a §
När Finansinspektionen är grupptillsynsmyndighet eller  utövar tillsyn över ett enskilt försäkringsföretag som  omfattas av grupptillsyn, ska inspektionen ingå en  samordningsöverenskommelse med de berörda behöriga  myndigheterna. En sådan överenskommelse ska avse inrättandet  av ett tillsynskollegium och reglera verksamheten i det.  Överenskommelsen ska undertecknas av inspektionen.
Samordningsöverenskommelsen ska åtminstone innehålla  förfaranden för
1. beslutsprocessen vid de beslut som avses i artiklarna 231, 
232 och 247 i Solvens II-direktivet, och
2. det samråd som avses i artiklarna 218.5 och 248.4 i  Solvens II-direktivet.
Om Europeiska försäkrings- och tjänstepensionsmyndigheten har  fattat ett beslut om upprättande av en  samordningsöverenskommelse ska Finansinspektionen, när  inspektionen är grupptillsynsmyndighet, fatta sitt slutliga  beslut i enlighet med Europeiska försäkrings- och  tjänstepensionsmyndighetens beslut. Finansinspektionen ska  överlämna sitt beslut till de berörda behöriga myndigheterna.
Lag (2020:400)
.
Möte i tillsynskollegiet
10 b §
Finansinspektionen ska omedelbart kalla till möte i  tillsynskollegiet, om
1. inspektionen får kännedom om en betydande överträdelse av  solvenskapitalkravet för ett försäkringsföretag i den aktuella  gruppen eller en överträdelse av minimikapitalkravet för ett  försäkringsföretag i gruppen,
2. inspektionen får kännedom om en betydande överträdelse av  det gruppbaserade solvenskapitalkravet för den aktuella  gruppen, beräknat enligt den metod som används i gruppen,  eller
3. andra exceptionella omständigheter inträffar eller har  inträffat.
Lag (2020:400)
.
Samråd med behöriga myndigheter inom ett tillsynskollegium
10 c §
Om ett beslut är av betydelse för behöriga myndigheter  inom ett tillsynskollegium, ska Finansinspektionen samråda med  dem innan inspektionen fattar beslut i fråga om
1. en förändring i aktieägarstruktur, organisationsstruktur  eller ledningsstruktur för ett försäkringsföretag i den  aktuella gruppen, om förändringen kräver inspektionens  tillstånd,
2. en förlängning av tidsfristerna för upprättande och  överlämnande av en återhämtningsplan enligt 18 kap. 4 § 1  eller för att vidta åtgärder enligt en åtgärdsplan enligt 
18 kap. 4 § 2 eller 5 §, eller
3. betydande sanktioner eller exceptionella åtgärder som ska  vidtas.
Om Finansinspektionen inte är grupptillsynsmyndighet, ska  samråd ske med grupptillsynsmyndigheten innan inspektionen  fattar sådana beslut som avses i första stycket 2 och 3.
Finansinspektionen ska också samråda med en behörig myndighet  innan inspektionen fattar ett beslut som bygger på information  från den behöriga myndigheten.
Samråd enligt första-tredje styckena behöver inte ske om ett  beslut är brådskande eller om samrådet kan äventyra beslutets  effekt. I så fall ska Finansinspektionen utan dröjsmål  underrätta de berörda behöriga myndigheterna om beslutet.
Lag (2020:400)
.
Beslut om att inte beakta ett företag i en grupp vid grupptillsynen
11 §
När Finansinspektionen är grupptillsynsmyndighet får inspektionen i ett enskilt fall besluta att, helt eller delvis, inte beakta ett företag som ingår i en grupp vid grupptillsynen om
1. företaget är beläget i ett land utanför EES och det finns rättsliga hinder mot överföring av nödvändig information,
2. företaget är av ringa betydelse med hänsyn till syftet med grupptillsynen, eller
3. det skulle vara olämpligt eller vilseledande med hänsyn till syftet med grupptillsynen att låta företaget omfattas av den.
När bestämmelsen i första stycket 2 är tillämplig på flera företag, får ett sådant beslut inte fattas, utom om företagen tillsammans är av ringa betydelse med hänsyn till syftet med grupptillsynen.
Innan Finansinspektionen fattar ett beslut med stöd av första stycket 2 eller 3 att inte beakta ett försäkringsföretag eller en EES-försäkringsgivare i en grupp ska inspektionen höra de behöriga myndigheter som berörs av beslutet.
Lag (2015:700)
.
12 §
Om Finansinspektionen med stöd av 11 § första stycket 2 eller 3 beslutar att inte beakta en EES-försäkringsgivare i en grupp ska det företag som finns i toppen av gruppen i Sverige, på begäran av Finansinspektionen, lämna de upplysningar som en behörig myndighet i EES-försäkringsgivarens hemland behöver för sin tillsyn av EES-försäkringsgivaren.
Lag (2015:700)
.
Parallella regelverk
13 §
Om ett blandat finansiellt holdingföretag omfattas av likvärdiga bestämmelser om tillsyn över försäkringsföretag som ingår i en grupp och tillsyn av konglomerat, särskilt avseende riskbaserad tillsyn, får Finansinspektionen, när inspektionen är grupptillsynsmyndighet, efter samråd med berörda behöriga myndigheter, bevilja undantag från detta kapitel så att det blandade finansiella holdingföretaget bara behöver tillämpa de relevanta bestämmelserna för konglomerat.
Lag (2015:700)
.
14 §
Om ett blandat finansiellt holdingföretag omfattas av likvärdiga bestämmelser om tillsyn över försäkringsföretag som ingår i en grupp och om gruppbaserad tillsyn enligt lagen
(2014:968) om särskild tillsyn över kreditinstitut och värdepappersbolag, särskilt avseende riskbaserad tillsyn, får Finansinspektionen, när inspektionen är grupptillsynsmyndighet, efter samråd med den myndighet som ansvarar för den gruppbaserade tillsynen enligt den lagen, bevilja undantag från detta kapitel så att det blandade finansiella holdingföretaget bara behöver tillämpa de relevanta bestämmelserna för den största sektorn enligt 2 kap. 3 § lagen (2006:531) om särskild tillsyn över finansiella konglomerat.
Lag (2015:700)
.
15 §
Finansinspektionen ska underrätta Europeiska bankmyndigheten och Europeiska försäkrings- och tjänstepensionsmyndigheten om sådana beslut som inspektionen fattar enligt 13 och 14 §§.
Lag (2015:700)
.
Gruppsolvens
Kapitalbas och kapitalkrav på gruppnivå
16 §
Ett sådant försäkringsföretag som avses i 2 § andra stycket 1, 2 eller 3 ska säkerställa att det inom gruppen sammantaget finns en gruppbaserad kapitalbas som alltid är minst lika med
1. ett gruppbaserat solvenskapitalkrav beräknat enligt 
17-22 §§, eller
2. det högre belopp som Finansinspektionen har beslutat med stöd av 29 §.
Vid gruppsolvensberäkningen ska tillgångarna och skulderna värderas enligt 5 kap. 2 §.
Lag (2015:700)
.
Metoder för beräkning av kapitalbas och kapitalkrav
17 §
För företag som ingår i en grupp där det finns ett sådant försäkringsföretag som avses i 2 § andra stycket 1 eller 2 ska den gruppbaserade kapitalbasen och det gruppbaserade solvenskapitalkravet beräknas enligt konsolideringsmetoden (metod 1 enligt artiklarna 230-232 i Solvens II-direktivet).
Om det är lämpligt får Finansinspektionen, när inspektionen är grupptillsynsmyndighet, besluta att den gruppbaserade kapitalbasen och det gruppbaserade solvenskapitalkravet i stället ska beräknas enligt sammanläggnings- och avräkningsmetoden (metod 2 enligt artikel 233 i Solvens II-direktivet) eller enligt en kombination av de angivna metoderna.
Innan Finansinspektionen fattar ett sådant beslut som avses i andra stycket, ska inspektionen samråda med berörda behöriga myndigheter och med den grupp som beslutet rör. När konsolideringsmetoden används ska bestämmelserna i 7 kap.
2-11 §§ om kapitalbas gälla vid beräkningen av den gruppbaserade kapitalbasen.
Lag (2015:700)
.
Proportionellt beaktande av innehav
18 §
Vid beräkningen av den gruppbaserade kapitalbasen och det gruppbaserade solvenskapitalkravet ska ett anknutet företag beaktas proportionellt efter det innehav som ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 § andra stycket 3 har i det anknutna företaget. Om särskilda skäl talar för det, får innehav och ägarintressen beaktas till en annan andel.
Lag (2015:700)
.
19 §
När Finansinspektionen är grupptillsynsmyndighet, ska inspektionen besluta vilken proportionell andel enligt 18 §
som ska beaktas i följande fall:
1. då det inte finns kapitalbindningar mellan vissa av företagen i en grupp,
2. då en berörd behörig myndighet har bedömt att ett direkt eller indirekt innehav av röster eller kapital i ett företag ska räknas som ägarintresse på grund av att ett betydande inflytande utövas över det företaget, eller
3. då en berörd behörig myndighet har bedömt att ett företag är ett moderföretag på grund av att det utövar ett dominerande inflytande över ett annat företag.
Innan Finansinspektionen fattar ett sådant beslut, ska inspektionen samråda med berörda behöriga myndigheter och den grupp som beslutet rör.
Lag (2015:700)
.
Vissa avdrag vid beräkning av den gruppbaserade kapitalbasen
20 §
Vid beräkningen av den gruppbaserade kapitalbasen ska avdrag göras så att inte dubbelräkning sker av poster som ingår i kapitalbasen i flera företag i gruppen. Vid beräkningen ska avdrag också göras för värden som skapats internt inom gruppen och som härrör från ömsesidig finansiering.
Lag (2015:700)
.
Standardformeln och interna modeller på gruppnivå
21 §
Om det gruppbaserade solvenskapitalkravet beräknas enligt  konsolideringsmetoden, kan beräkningen ske antingen med  användning av standardformeln eller med användning av en  fullständig eller partiell intern modell.
Bestämmelserna i 8 kap. 1-3 och 5-11 §§ ska gälla vid  beräkning av det gruppbaserade solvenskapitalkravet enligt  standardformeln. Bestämmelserna i 9 kap. 1-18 §§ ska gälla för  en intern modell som används för att beräkna det gruppbaserade  solvenskapitalkravet. Om det finns ett tillsynskollegium, ska 
9 kap. 2 a-2 c §§ inte gälla för en sådan ansökan som avses i 
23 a §.
Lag (2021:461)
.
Minsta värde av det gruppbaserade solvenskapitalkravet om konsolideringsmetoden används
22 §
Det gruppbaserade solvenskapitalkravet ska, om konsolideringsmetoden används, uppgå till minst summan av
1. minimikapitalkravet enligt 8 kap. 13-21 §§ för ett sådant försäkringsföretag som avses i 2 § andra stycket 1 eller 2, och
2. den proportionella andelen av minimikapitalkravet för anknutna försäkringsföretag och EES-försäkringsgivare.
Det minsta värdet av det gruppbaserade solvenskapitalkravet enligt första stycket ska täckas genom medräkningsbara poster i primärkapitalbasen enligt 7 kap. 12 §.
Lag (2015:700)
.
Tillstånd till användning av interna modeller inom en grupp
23 §
En intern modell som används för beräkning av det  gruppbaserade solvenskapitalkravet får även användas för  beräkning av solvenskapitalkravet för ett enskilt  försäkringsföretag eller en enskild EES-försäkringsgivare som  ingår i gruppen.
Lag (2021:461)
.
Ansökan om tillstånd att använda en intern modell inom en  grupp
23 a §
En ansökan om tillstånd att använda en intern modell  för beräkning av det gruppbaserade solvenskapitalkravet och  solvenskapitalkravet för försäkringsföretag eller EES-
försäkringsgivare som ingår i gruppen får lämnas in till  Finansinspektionen, när inspektionen är  grupptillsynsmyndighet. En sådan ansökan får göras av ett  försäkringsföretag, en EES-försäkringsgivare och dess anknutna  företag eller gemensamt av företag som är anknutna till ett  försäkringsholdingföretag eller ett blandat finansiellt  holdingföretag.
När Finansinspektionen är grupptillsynsmyndighet, ska  inspektionen också ta emot ansökningar om tillstånd att  använda en intern modell för beräkningen av  solvenskapitalkravet för de försäkringsföretag och EES-
försäkringsgivare som ingår i gruppen, om en sådan ansökan  görs
1. gemensamt av ett sådant försäkringsföretag som avses i 2 §  andra stycket 1 eller 2 och de övriga försäkringsföretag och  EES-försäkringsgivare som ingår i gruppen, eller
2. gemensamt av sådana försäkringsföretag i en grupp som avses  i 2 § andra stycket 3 och sådana EES-försäkringsgivare som  ingår i gruppen.
Lag (2021:461)
.
Överlämnande av ansökningar
23 b §
Finansinspektionen ska, när inspektionen är  grupptillsynsmyndighet, snarast möjligt överlämna ansökningar  enligt 23 a § till övriga medlemmar i tillsynskollegiet,  inbegripet Europeiska försäkrings- och  tjänstepensionsmyndigheten. Även de handlingar som företag har  lämnat in tillsammans med en sådan ansökan ska överlämnas.
Lag (2021:461)
.
23 c §
Om Finansinspektionen, när inspektionen inte är  grupptillsynsmyndighet, har tagit emot en sådan ansökan som  avses i 23 a §, ska den överlämnas till  grupptillsynsmyndigheten.
Lag (2021:461)
.
Tillämplig lag vid prövningen av en tillståndsansökan
24 §
När Finansinspektionen prövar en ansökan enligt 23 a §  tillämpas denna lag. Inspektionen får dock även tillämpa  bestämmelser som enligt författningar i en annan stat inom EES  gäller för en sådan intern modell som avses i ansökan. När  ansökan har lämnats in till inspektionen, gäller detta dock  bara om det är nödvändigt för en effektiv tillsyn över  försäkringsföretag eller EES-försäkringsgivare.
Lag (2021:461)
.
Hjälp av Europeiska försäkrings- och  tjänstepensionsmyndigheten vid prövning av en  tillståndsansökan
24 a §
Finansinspektionen får begära hjälp av Europeiska  försäkrings- och tjänstepensionsmyndigheten när inspektionen  prövar en ansökan enligt 23 a §.
Lag (2021:461)
.
Handläggningen av tillståndsansökningar
25 §
När Finansinspektionen är grupptillsynsmyndighet, ska  inspektionen inom sex månader från det att en fullständig  ansökan enligt 23 a § har lämnats in, om möjligt, komma  överens med de berörda behöriga myndigheterna om vilket beslut  som bör fattas med anledning av ansökan. Denna överenskommelse  och skälen för den ska redovisas skriftligen.  Finansinspektionen ska fatta ett beslut i enlighet med  överenskommelsen och sända över det till sökandena.
Om en sådan överenskommelse som avses i första stycket inte  kan träffas inom den angivna perioden, ska Finansinspektionen  ensam fatta beslut med anledning av ansökan. Beslutet ska  innehålla de skäl som bestämt utgången i ärendet och redovisa  synpunkter och reservationer från behöriga myndigheter som  kommit till uttryck under sexmånadersperioden.
Lag (2021:461)
.
Tvistlösning
26 §
Om Finansinspektionen eller någon av de berörda behöriga  myndigheterna inom den sexmånadersperiod som avses i 25 §  första stycket har hänskjutit ärendet till Europeiska  försäkrings- och tjänstepensionsmyndigheten i enlighet med  artikel 19 i Europaparlamentets och rådets förordning (EU) nr 
1094/2010, ska inspektionen avvakta med ett beslut enligt 25 §  andra stycket och invänta det beslut som Europeiska  försäkrings- och tjänstepensionsmyndigheten kan komma att  fatta enligt artikel 19.3 i samma förordning.
Om Europeiska försäkrings- och tjänstepensionsmyndigheten har  fattat ett sådant beslut som avses i första stycket, ska  Finansinspektionen fatta sitt slutliga beslut i enlighet med  Europeiska försäkrings- och tjänstepensionsmyndighetens  beslut.
Om ett ärende hänskjutits till Europeiska försäkrings- och  tjänstepensionsmyndigheten och den myndigheten inte fattar ett  sådant beslut som avses i första stycket inom den tid som  anges i artikel 231.3 andra stycket i Solvens II-direktivet,  ska Finansinspektionen fatta det slutliga beslutet.
Finansinspektionen får inte hänskjuta ett ärende till  Europeiska försäkrings- och tjänstepensionsmyndigheten efter  det att den sexmånadersperiod som avses i första stycket har  löpt ut eller ett beslut har fattats.
Lag (2021:461)
.
Beslut av en utländsk grupptillsynsmyndighet
27 §
Ett beslut av en utländsk grupptillsynsmyndighet gäller i Sverige om det har fattats
1. efter en överenskommelse med anledning av en ansökan enligt artiklarna 231 och 233.5 i Solvens II-direktivet, att använda en intern modell för att beräkna både det gruppbaserade solvenskapitalkravet och solvenskapitalkravet för ett försäkringsföretag eller en EES-försäkringsgivare som ingår i en grupp eller solvenskapitalkravet för ett försäkringsföretag och EES-försäkringsgivare som ingår i gruppen, eller
2. på grund av att myndigheterna inte har kommit överens inom sex månader.
Beslutet är bindande för de berörda företagen och Finansinspektionen och ska ligga till grund för inspektionens tillsyn.
Lag (2015:700)
.
Åtgärder om ett försäkringsföretags riskprofil avviker från antaganden för den interna modellen på gruppnivå
28 §
När ett försäkringsföretags riskprofil avviker väsentligt från de antaganden som ligger till grund för en intern modell som beslutats enligt 27 § som omfattar försäkringsföretaget och används för beräkning av ett gruppbaserat solvenskapitalkrav, får Finansinspektionen besluta om ett kapitaltillägg utöver det solvenskapitalkrav som gäller för försäkringsföretaget enligt den interna modellen, om företaget inte på ett korrekt sätt har vidtagit åtgärder med anledning av de synpunkter som myndigheten framfört. Bestämmelserna i 17 kap. 24-28 §§ ska gälla för ett sådant beslut om kapitaltillägg.
Om ett sådant kapitaltillägg som avses i första stycket på grund av särskilda omständigheter inte är en lämplig åtgärd, får Finansinspektionen i stället förelägga försäkringsföretaget att beräkna solvenskapitalkravet enligt standardformeln i 8 kap. 1-3 och 5-11 §§. Finansinspektionen får för ett sådant försäkringsföretag, i enlighet med 17 kap.
24 §, besluta om ett kapitaltillägg utöver det solvenskapitalkrav som framkommer med tillämpning av standardformeln.
Lag (2015:700)
.
Kapitaltillägg på gruppnivå till det gruppbaserade solvenskapitalkravet
29 §
Finansinspektionen får, när inspektionen är grupptillsynsmyndighet, besluta om ett kapitaltillägg utöver det gruppbaserade solvenskapitalkravet, om detta kapitalkrav inte stämmer överens med gruppens riskprofil eller om förutsättningarna enligt 17 kap. 24 § 4 är uppfyllda.
Vid bedömningen av om gruppens riskprofil stämmer överens med det gruppbaserade solvenskapitalkravet ska Finansinspektionen särskilt beakta om sådana omständigheter som avses i 17 kap.
24 § föreligger med avseende på gruppen.
Bestämmelserna i 17 kap. 25-28 §§ ska gälla för ett sådant beslut om kapitaltillägg som avses i första stycket.
Lag (2015:700)
.
Kontroll av likvärdighet avseende anknutna försäkringsgivare från tredjeland
30 §
I artikel 227.1 och 227.2 i Solvens II-direktivet finns bestämmelser om
1. beaktande av anknutna försäkringsgivare från tredjeland, när solvensen på gruppnivå beräknas, och
2. kontroll av likvärdighet.
Finansinspektionen ska, när inspektionen är grupptillsynsmyndighet och inga bestämmelser om likvärdighet har antagits av Europeiska kommissionen, på eget initiativ eller på begäran av ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 § andra stycket 3 kontrollera om krav på solvensordning, solvenskapitalkrav och kapitalbasposter i ett tredjeland där en anknuten försäkringsgivare är belägen, är likvärdiga med kraven i denna lag.
Innan inspektionen, efter kontroll enligt första stycket, fattar ett beslut om likvärdighet ska den samråda med eventuella berörda behöriga tillsynsmyndigheter och med Europeiska försäkrings- och tjänstepensionsmyndigheten. Om en annan myndighet har fattat beslut om likvärdighet, får Finansinspektionen fatta ett beslut som avviker från det bara om det skett väsentliga förändringar i tillsynsordningen i det tredjelandet.
Lag (2015:700)
.
Hänskjutande till Europeiska försäkrings- och tjänstepensionsmyndigheten vid oenighet om likvärdighet
31 §
Finansinspektionen får hänskjuta ett ärende till  Europeiska försäkrings- och tjänstepensionsmyndigheten i  enlighet med artikel 19 i Europaparlamentets och rådets  förordning (EU) nr 1094/2010 om inspektionen inte samtycker  till ett beslut i fråga om likvärdighet som fattats av en  grupptillsynsmyndighet enligt artikel 227.2 i Solvens II-
direktivet. Ett ärende får hänskjutas till Europeiska  försäkrings- och tjänstepensionsmyndigheten inom tre månader  från det att grupptillsynsmyndigheten meddelat sitt beslut.
Lag (2021:461)
.
Återkommande beräkningar av kapitalbas och kapitalkrav på gruppnivå
32 §
Den gruppbaserade kapitalbas och det gruppbaserade solvenskapitalkrav som gäller enligt detta kapitel ska beräknas minst en gång per år. Beräkningarna ska utföras av ett sådant försäkringsföretag som avses i 2 § andra stycket 1 eller 2 eller av ett sådant försäkringsholdingföretag eller blandat finansiellt holdingföretag som avses i 2 § andra stycket 3.
Lag (2015:700)
.
33 §
Om det i toppen av en grupp finns ett sådant försäkringsföretag som avses i 2 § andra stycket 1 eller 2 ska det företaget rapportera resultatet av beräkningarna enligt 32 § och väsentliga uppgifter som ligger till grund för dem till grupptillsynsmyndigheten. Om det i toppen av en grupp finns ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES, ska i stället det moderföretaget ansvara för rapporteringen.
Finansinspektionen får, när inspektionen är grupptillsynsmyndighet, efter att ha hört berörda behöriga myndigheter och gruppen, bestämma att ett annat företag i gruppen ska ansvara för rapporteringen enligt första stycket.
Lag (2015:700)
.
34 §
Det företag som ska ansvara för rapporteringen enligt 33 §
ska fortlöpande övervaka solvenskapitalkravet för gruppen.
Om det finns grundad anledning att anta att gruppens riskprofil förändrats väsentligt sedan dagen för den senaste rapporteringen av solvenskapitalkravet på gruppnivå, ska företaget göra en ny beräkning av detta krav och snarast möjligt rapportera denna till Finansinspektionen, när inspektionen är grupptillsynsmyndighet. Finansinspektionen får under samma förutsättningar begära en förnyad beräkning av solvenskapitalkravet.
Lag (2015:700)
.
Åtgärder vid bristande efterlevnad av solvenskapitalkravet för gruppen
35 §
Om en grupp inte uppfyller det gruppbaserade solvenskapitalkravet enligt 16 § eller om det finns risk för en sådan brist inom tre månader, ska ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 § andra stycket 3 underrätta grupptillsynsmyndigheten omgående.
Grupptillsynsmyndigheten ska informera berörda myndigheter.
Gruppens situation ska analyseras inom tillsynskollegiet.
Bestämmelserna i 18 kap. 4-8 §§ om åtgärdsplan, förlängd tidsfrist, underrättelse och finansiell saneringsplan ska gälla i tillämpliga delar vid en sådan brist som avses i första stycket.
Lag (2015:700)
.
Gruppsolvens för försäkringsföretag som är dotterföretag till försäkringsholdingföretag och blandade finansiella holdingföretag
36 §
När ett försäkringsföretag är dotterföretag till ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES, ska beräkningen av gruppsolvens göras med hänsyn även till försäkringsholdingföretaget eller det blandade finansiella holdingföretaget. Beräkningen ska ske enligt 16 § andra stycket samt 17-22 och 29 §§.
Vid beräkningen enligt första stycket ska moderföretaget hanteras som ett försäkringsföretag som omfattas av
1. bestämmelserna om solvenskapitalkrav i 8 kap. 1-11 §§, 9 kap. 1-18 §§, och
2. villkor enligt 7 kap. 2-11 §§, för att poster i kapitalbasen ska få medräknas för att täcka detta krav.
Lag (2015:700)
.
Rapportering av väsentliga riskkoncentrationer och betydande transaktioner inom en grupp
37 §
Väsentliga riskkoncentrationer och betydande transaktioner av vissa slag inom en grupp ska minst en gång per år rapporteras till Finansinspektionen, när inspektionen är grupptillsynsmyndighet. Vilka dessa slag av riskkoncentrationer och transaktioner är ska, tillsammans med lämpliga tröskelvärden, beslutas av Finansinspektionen för varje enskild grupp. Tröskelvärdena ska baseras på solvenskapitalkrav eller försäkringstekniska avsättningar eller båda dessa värden och hänsyn ska tas till gruppens struktur och riskhanteringssystem. Inspektionen ska, innan dessa beslut meddelas, ha hört berörda behöriga myndigheter och gruppen.
Vid bedömningen av riskkoncentrationer enligt första stycket ska Finansinspektionen beakta risker för spridning inom gruppen, intressekonflikter samt riskernas nivå och omfattning.
Även transaktioner som gjorts med fysiska personer som har nära förbindelser med något företag inom gruppen ska rapporteras.
Om en transaktion har en mycket betydande omfattning, ska den rapporteras snarast möjligt.
Lag (2015:700)
.
38 §
Rapporteringen enligt 37 § ska göras av det försäkringsföretag som finns i toppen av gruppen eller om det inte finns ett sådant företag, av det försäkringsföretag, försäkringsholdingföretag eller blandade finansiella holdingföretag som Finansinspektionen, när inspektionen är grupptillsynsmyndighet, bestämmer efter att ha hört berörda behöriga myndigheter och gruppen.
Skyldigheten att rapportera enligt första stycket gäller dock inte om Finansinspektionen enligt 39 § beslutat att inte tillämpa bestämmelserna i denna paragraf.
Lag (2015:700)
.
Undantag då tillsyn även ska utövas enligt lagen om särskild tillsyn över finansiella konglomerat
39 §
Om det i en grupp finns ett sådant moderföretag som avses i 4 § och det företaget i sin tur är dotterföretag till ett sådant företag som avses i 3 kap. 1 § lagen (2006:531) om särskild tillsyn över finansiella konglomerat, får Finansinspektionen, när inspektionen är grupptillsynsmyndighet, besluta att på nivån för detta dotterföretag inte tillämpa bestämmelserna om tillsyn enligt 37 och 38 §§ avseende riskkoncentrationer och transaktioner inom en grupp.
Innan Finansinspektionen fattar ett sådant beslut ska inspektionen samråda med de behöriga myndigheter som berörs av beslutet.
Lag (2015:700)
.
Undantag från kravet på tillsyn över riskkoncentrationer och transaktioner inom en grupp
40 §
Finansinspektionen får, när inspektionen är grupptillsynsmyndighet, efter samråd med berörda behöriga myndigheter besluta att tillsyn över sådana riskkoncentrationer och transaktioner inom en grupp som avses i 37 och 38 §§ inte ska utövas på nivån för ett sådant försäkringsföretag som avses i 2 § andra stycket 1 eller 2, eller på nivån för det försäkringsholdingföretag eller blandade finansiella holdingföretag som avses i 2 § andra stycket 3 och som är ett anknutet företag till en reglerad enhet eller självt är en reglerad enhet eller ett blandat finansiellt holdingföretag som omfattas av lagen (2006:531)
om särskild tillsyn över finansiella konglomerat.
Lag (2015:700)
.
Tillsyn över transaktioner inom grupper där moderföretaget är ett försäkringsholdingföretag med blandad verksamhet
41 §
När ett försäkringsföretag är dotterföretag till ett försäkringsholdingföretag med blandad verksamhet, ska försäkringsföretaget ha en god kontroll över transaktioner med försäkringsholdingföretaget med blandad verksamhet och dess andra anknutna företag.
Vid Finansinspektionens tillsyn över kraven i första stycket ska 37 § gälla i tillämpliga delar.
Lag (2015:700)
.
Företagsstyrningssystem inom en grupp
42 §
Bestämmelserna i 10 kap. om företagsstyrning ska gälla i tillämpliga delar på gruppnivå.
Ettdera av ett sådant försäkringsföretag som avses i 2 §
andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 § andra stycket 3 ska ansvara för att kraven i 10 kap. på företagsstyrning i tillämpliga delar följs på gruppnivå. Om det är lämpligt, får Finansinspektionen i ett enskilt fall besluta att ett annat företag i gruppen ska ansvara för att kraven följs.
I en grupp där det finns ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 § andra stycket 3 ska system för riskhantering, internkontroll och rapportering genomföras konsekvent i alla företag som omfattas av grupptillsyn så att dessa system och rapporter kan kontrolleras på gruppnivå.
Systemet för internkontroll inom en grupp ska omfatta
1. rutiner avseende gruppsolvens för att identifiera och mäta alla betydande risker gruppen är utsatt för och på lämpligt sätt anpassa kapitalbasen till riskerna, och
2. sunda rapporterings- och redovisningsmetoder för att övervaka och hantera transaktioner inom gruppen och riskkoncentrationer.
Lag (2015:700)
.
43 §
En egen risk- och solvensbedömning som omfattar hela gruppen ska genomföras i enlighet med 10 kap. 11-13 §§ av ett sådant
1.  försäkringsföretag som avses i 2 § andra stycket 1 eller 2, eller
2. försäkringsholdingföretag eller blandat finansiellt holdingföretag som avses i 2 § andra stycket 3.
När Finansinspektionen är grupptillsynsmyndighet får inspektionen, efter att ha rådfrågat medlemmarna i tillsynskollegiet, besluta att företag som avses i första stycket får göra en egen risk- och solvensbedömning enligt 10 kap. 11-13 §§ på gruppnivå och på nivån för ett dotterföretag inom gruppen. En enda handling ska omfatta samtliga bedömningar. En sådan handling ska överlämnas samtidigt till Finansinspektionen och till berörda behöriga myndigheter.
Ett beslut enligt andra stycket påverkar inte dotterföretagets skyldigheter enligt 10 kap. 11-13 §§.
Lag (2015:700)
.
Tillgång till information
44 §
Ett försäkringsföretag som avses i 2 §, ett företag som ingår i samma grupp som ett sådant försäkringsföretag och sådana fysiska personer som avses i 37 § tredje stycket ska på begäran lämna information till varandra som behövs för att uppfylla kraven i detta kapitel.
Lag (2015:700)
.
Tystnadsplikt
45 §
En styrelseledamot eller annan befattningshavare hos ett företag som vid fullgörande av skyldigheter enligt detta kapitel får kunskap om affärsförhållanden i ett företag eller hos en person som enligt 44 § ska lämna uppgifter, får inte obehörigen röja vad han eller hon fått veta och inte heller utnyttja kunskapen i strid med uppgiftslämnarens intresse.
Lag (2015:700)
.
Uppgiftsskyldighet
45 a §
Ett företag som vid fullgörandet av skyldigheter enligt  detta kapitel får sådan kunskap som avses i 45 § ska på  begäran av Polismyndigheten, Skatteverket, Säkerhetspolisen  eller Tullverket lämna uppgifter om enskildas förhållanden  till företaget, om uppgifterna behövs i ett enskilt fall i  myndighetens verksamhet för att förebygga, förhindra eller  upptäcka brottslig verksamhet som innefattar brott för vilket  det i straffskalan ingår fängelse i ett år eller mer. Uppgif-
terna ska lämnas utan dröjsmål och i elektronisk form.
Ett företag som omfattas av uppgiftsskyldigheten i första  stycket eller den som är verksam i ett sådant företag får inte  obehörigen röja för kunden eller för någon utomstående att en  myndighet har gjort en begäran eller att uppgifter har lämnats  enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:183)
.
46 §
Ett företag som vid fullgörandet av skyldigheter enligt  detta kapitel får sådan kunskap som avses i 45 §, är skyldigt  att lämna ut uppgifter om enskildas förhållanden till  företaget om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2024:867)
.
Meddelandeförbud
47 §
Den undersökningsledare eller åklagare som begär  uppgifter enligt 46 § får besluta att företaget samt dess  styrelseledamöter och anställda inte får röja för kunden eller  för någon utomstående att uppgifter har lämnats enligt 46 §  eller att det pågår en förundersökning, en utredning om  självständigt förverkande, ett ärende om rättslig hjälp i  brottmål eller ett ärende om erkännande och verkställighet av  en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas bara om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
Lag (2024:867)
.
Ansvar
48 §
Den som uppsåtligen eller av grov oaktsamhet bryter mot ett meddelandeförbud enligt 47 § döms till böter.
Lag (2015:700)
.
Skyldighet att lämna upplysningar till Finansinspektionen
49 §
Ett försäkringsföretag som avses i 2 § ska på begäran av Finansin-spektionen lämna de upplysningar som behövs för grupptillsynen.
Lag (2015:700)
.
50 §
Om ett försäkringsföretag inte fullgör sin upplysningsskyldighet enligt 49 § inom skälig tid, får Finansinspektionen förelägga ett annat företag inom gruppen att lämna upplysningar som rör detta företag direkt till inspektionen, om upplysningarna behövs för grupptillsynen.
Lag (2015:700)
.
Inhämtande av information med hjälp av en behörig myndighet
50 a §
När Finansinspektionen är grupptillsynsmyndighet får  inspektionen begära att en behörig myndighet i ett annat land  inom EES, från ett moderföretag som har sitt huvudkontor i  samma land som den myndigheten, inhämtar information som rör  grupptillsynsmyndighetens uppgifter och vidarebefordrar  informationen till inspektionen.
Om Finansinspektionen, när inspektionen är  grupptillsynsmyndighet, behöver sådan information som avses i  artikel 254.2 i Solvens II-direktivet och den informationen  redan har lämnats till en behörig myndighet, ska inspektionen  begära att få informationen från den myndigheten.
Lag (2020:400)
.
Kontroll av information
51 §
Finansinspektionen får på plats kontrollera all information som behövs för grupptillsynen hos
1. försäkringsföretag som omfattas av grupptillsynen,
2. företag som är anknutna till försäkringsföretaget,
3. moderföretag till försäkringsföretaget, och
4. företag som är anknutna till moderföretaget till försäkringsföretaget.
Lag (2015:700)
.
52 §
Finansinspektionen ska, på begäran från en behörig myndighet i ett annat land inom EES, på plats kontrollera information som behövs för den myndighetens tillsyn.
Inspektionen får utföra kontrollen själv eller uppdra åt en revisor eller annan sakkunnig att göra detta. Om den behöriga myndigheten begär det, får den närvara vid kontrollen.
Grupptillsynsmyndigheten ska underrättas om de vidtagna åtgärderna.
Lag (2015:700)
.
Hänskjutande till Europeiska försäkrings- och tjänstepensionsmyndigheten
53 §
Finansinspektionen får hänskjuta frågor som rör ett förfarande av en behörig myndighet inom EES till Europeiska försäkrings- och tjänstepensionsmyndigheten för tvistlösning i de fall som framgår av artiklarna 248, 249, 255 och 260 i Solvens II-direktivet.
Lag (2015:700)
.
Offentliggörande
Offentliggörande av en solvens- och verksamhetsrapport på gruppnivå
54 §
Ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 §
andra stycket 3 ska offentliggöra en solvens- och verksamhetsrapport på gruppnivå. Rapporten ska offentliggöras minst en gång per år.
Bestämmelserna i 16 kap. 2-8 §§ om offentliggörande ska gälla i tillämpliga delar.
Lag (2015:700)
.
Offentliggörande av en gemensam solvens- och verksamhetsrapport på gruppnivå och för enskilda företag i en grupp
55 §
Ett sådant försäkringsföretag som avses i 2 § andra stycket 1 eller 2 eller ett sådant försäkringsholdingföretag eller blandat finansiellt holdingföretag som avses i 2 §
andra stycket 3 får, efter tillstånd från Finansinspektionen, om inspektionen är grupptillsynsmyndighet, offentliggöra en gemensam solvens- och verksamhetsrapport såväl på gruppnivå som för de enskilda företagen i gruppen.
Innan Finansinspektionen ger sitt tillstånd till en gemensam rapport, ska den samråda med berörda behöriga myndigheter i tillsynskollegiet.
Lag (2015:700)
.
Innehållet i den gemensamma solvens- och verksamhetsrapporten
56 §
Den gemensamma rapporten enligt 55 § ska innehålla uppgifter om
1. gruppens samlade verksamhet och solvens enligt 54 §, och
2. varje enskilt dotterföretag inom gruppen som är ett försäkringsföretag eller en EES-försäkringsgivare och uppgifter om dess verksamhet och solvens enligt 16 kap.
2-8 §§.
Saknas sådana uppgifter som avses i första stycket 2 i rapporten, får Finansinspektionen förelägga dotterföretaget att offentliggöra dessa uppgifter, om
1. dotterföretaget är ett försäkringsföretag,
2. Finansinspektionen kräver att jämförbara försäkringsföretag ska offentliggöra dessa uppgifter, och
3. de utelämnade uppgifterna är av väsentlig betydelse.
Bestämmelserna i 16 kap. 2-8 §§ om offentliggörande ska gälla i tillämpliga delar.
Lag (2015:700)
.
Offentliggörande av strukturen på en grupp
57 §
Försäkringsföretag, försäkringsholdingföretag och blandade finansiella holdingföretag ska årligen på gruppnivå offentliggöra
1. den juridiska strukturen på den grupp som företaget ingår i,
2. en beskrivning av alla dotterföretag, betydande filialer och väsentliga anknutna företag i gruppen, och
3. gruppens organisations- och beslutsstruktur.
Lag (2015:700)
.
Förseningsavgift för försäkringsholdingföretag och blandade finansiella holdingföretag
58 §
Om ett försäkringsholdingföretag med huvudkontor i Sverige eller ett blandat finansiellt holdingföretag med huvudkontor i Sverige inte i tid rapporterar eller offentliggör information i enlighet med bestämmelserna i detta kapitel, får Finansinspektionen besluta att företaget ska betala en förseningsavgift med högst 100 000 kronor.
Lag (2015:700)
.
Avgiften tillfaller staten.
59 §
Förseningsavgiften ska betalas till Finansinspektionen inom trettio dagar efter det att beslutet om den har fått laga kraft eller inom den längre tid som anges i beslutet.
Lag (2015:700)
.
60 §
Finansinspektionens beslut att ta ut förseningsavgift får verkställas utan föregående dom eller utslag, om avgiften inte har betalats inom den tid som anges i 59 §.
Lag (2015:700)
.
61 §
Om förseningsavgiften inte betalas inom den tid som anges i 59 §, ska Finansinspektionen lämna den obetalda avgiften för indrivning. Bestämmelser om indrivning av statliga fordringar finns i lagen (1993:891) om indrivning av statliga fordringar m.m.
Lag (2015:700)
.
62 §
En beslutad förseningsavgift faller bort i den utsträckning verkställighet inte har skett inom fem år från det att beslutet fick laga kraft.
Lag (2015:700)
.
Ledningen i försäkringsholdingföretag och blandade finansiella holdingföretag
63 §
Ett försäkringsholdingföretag eller ett blandat  finansiellt holdingföretag ska säkerställa att de som avses  ingå i styrelsen för företaget eller vara verkställande  direktör i det, eller vara ersättare för någon av dem  uppfyller de krav som anges i 2 kap. 4 § första stycket 4.
Ett försäkringsholdingföretag eller ett blandat finansiellt  holdingföretag ska snarast möjligt till Finansinspektionen  anmäla ändringar av vilka som ingår i dess ledning enligt  första stycket.
Ett försäkringsholdingföretag eller ett blandat finansiellt  holdingföretag ska underrätta inspektionen om någon av de  personer som avses i första stycket har ersatts på grund av  att han eller hon inte längre uppfyller lämplighetskraven.
Lag (2020:400)
.
64 §
Har upphävts genom
lag (2020:400)
.
Moderföretag utanför EES
Kontroll av likvärdighet
65 §
När ett moderföretag till ett försäkringsföretag är en försäkringsgivare från tredjeland, ett försäkringsholdingföretag med huvudkontor utanför EES eller ett blandat finansiellt holdingföretag med huvudkontor utanför EES enligt 2 § tredje stycket, gäller bestämmelserna i 66-73 §§, om Finansinspektionen skulle ha varit grupptillsynsmyndighet för det fall att kriterierna i artikel 247.2 i Solvens II-direktivet vore tillämpliga. Vid bedömningen av om inspektionen skulle ha varit grupptillsynsmyndighet ska det bortses från den del av toppen av gruppen som ligger utanför EES.
Lag (2015:700)
.
66 §
Finansinspektionen ska, om kommissionen inte antagit någon delegerad akt i frågan, kontrollera om den tillsyn som utövas av en tillsynsmyndighet i tredjeland är likvärdig med den grupptillsyn som föreskrivs i Solvens II-direktivet.
Finansinspektionen är skyldig att utföra en sådan kontroll på begäran av moderföretaget eller av en EES-försäkringsgivare inom gruppen.
Lag (2015:700)
.
67 §
Innan Finansinspektionen beslutar i frågan om  likvärdighet, ska inspektionen samråda med berörda behöriga  myndigheter. Inspektionen ska också före ställningstagandet ha  rådfrågat Europeiska försäkrings- och  tjänstepensionsmyndigheten. Om en annan myndighet har fattat  beslut om likvärdighet, får Finansinspektionen fatta ett  beslut som avviker från det bara om det har skett väsentliga  förändringar i tillsynsordningen i det tredjeland som avses.
Om Europeiska kommissionen inte har bedömt att tillsynen är  likvärdig, ska 71 och 72 §§ tillämpas.
Lag (2023:111)
.
68 §
Om ett försäkringsholdingföretag med huvudkontor utanför EES, ett blandat finansiellt holdingföretag med huvudkontor utanför EES eller en försäkringsgivare från tredjeland är moderföretag till ett sådant moderföretag som avses i 2 §
tredje stycket, ska den kontroll av likvärdighet som avses i 66 § utföras på nivån för detta företag i stället för på nivån för det företag som avses i 2 § tredje stycket.
Om likvärdig tillsyn inte utövas av tillsynsmyndigheten i det tredjeland som avses i första stycket, får Finansinspektionen besluta om en ny kontroll av likvärdighet på en lägre nivå, förutsatt att det där finns ett försäkringsholdingföretag med huvudkontor utanför EES, ett blandat finansiellt holdingföretag med huvudkontor utanför EES eller en försäkringsgivare från tredjeland som är moderföretag till ett försäkringsföretag.
Lag (2015:700)
.
Om tillsynen är likvärdig
69 §
Finansinspektionen ska förlita sig på den tillsyn som tillsynsmyndigheten i tredjelandet utövar, om denna tillsyn bedöms vara likvärdig med den grupptillsyn som föreskrivs i Solvens II-direktivet.
Om tillsynen bedöms vara likvärdig, får Finansinspektionen, efter samråd med berörda tillsynsmyndigheter och i ett enskilt fall, besluta att helt eller delvis inte utöva grupptillsyn på nivån för det företaget som finns i toppen av grupp inom EES. Ett sådant beslut får endast fattas om detta skulle leda till en effektivare tillsyn av gruppen.
Lag (2015:700)
.
Om tillsynen är tillfälligt likvärdig
70 §
Grupptillsynen ska utövas av Finansinspektionen i de fall Europeiska kommissionen har fattat ett beslut enligt artikel 260.5 i Solvens II-direktivet, om att den tillsyn som utövas av tillsynsmyndigheten i tredjeland är tillfälligt likvärdig, samtidigt som det finns ett försäkringsföretag som är dotterföretag till ett moderföretag utanför EES och dotterföretaget har en balansomslutning som är större än balansomslutningen för moderföretaget.
Lag (2015:700)
.
Om tillsynen inte är likvärdig
71 §
Om tillsynen inte bedöms likvärdig, ska Finansinspektionen antingen besluta att bestämmelserna om grupptillsyn i 4, 5, 7-40, 42-64 och 74-83 §§ ska tillämpas på gruppen på samma sätt som om företaget i toppen av gruppen hade haft sitt huvudkontor inom EES, eller besluta att en sådan metod som avses i 72 § ska tillämpas på gruppen.
De allmänna principer och metoder som anges i 4, 5, 7-40, 42-64 och 74-103 §§ ska tillämpas på nivån för ett försäkringsholdingföretag från tredjeland, ett blandat finansiellt holdingföretag från tredjeland eller en försäkringsgivare från tredjeland.
Vid beräkningen av gruppsolvens ska ett moderföretag i tredjeland hanteras som ett försäkringsföretag som omfattas av samma villkor för att poster i kapitalbasen ska få medräknas för att täcka solvenskapitalkravet som gäller enligt 7 kap. 2-11 §§.
Lag (2015:700)
.
72 §
Efter att ha hört berörda behöriga myndigheter får Finansinspektionen besluta att använda andra tillsynsmetoder än de som följer av 4, 5, 7-40, 42-64 och 74-103 §§, om dessa metoder säkerställer att tillsynen över företagen i gruppen är tillräcklig.
Finansinspektionen ska underrätta de berörda behöriga myndigheterna, Europeiska kommissionen och Europeiska försäkrings- och tjänstepensionsmyndigheten när sådana andra tillsynsmetoder används.
Lag (2015:700)
.
73 §
Finansinspektionen får med stöd av 72 § begära att en ägare som har ett bestämmande inflytande över försäkringsföretaget inrättar ett försäkringsholdingföretag eller ett blandat finansiellt holdingföretag med huvudkontor inom EES. Inspektionen får då besluta att bestämmelserna i denna lag ska tilllämpas på de företag i den grupp som leds av detta holdingföretag.
Lag (2015:700)
.
Nationell undergrupptillsyn
Beslut om nationell undergrupptillsyn
74 §
Om det moderföretag som finns i toppen av en grupp enligt 4 § har huvudkontor i ett annat land inom EES än Sverige, får Finansinspektionen besluta att bestämmelserna om grupptillsyn ska tillämpas även på nivån för ett sådant försäkringsföretag som avses i 2 § andra stycket 1 eller 2 eller på nivån för ett sådant försäkringsholdingföretag med huvudkontor i Sverige eller blandat finansiellt holdingföretag med huvudkontor i Sverige som avses i 2 §
andra stycket 3.
Lag (2015:700)
.
75 §
Ett beslut enligt 74 § får begränsas så att det avser ett eller flera av följande områden för grupptillsyn:
1. gruppsolvens enligt 16-36 §§,
2. väsentliga riskkoncentrationer och interna transaktioner inom en grupp enligt 37 och 38 §§, och
3. riskhantering och internkontroll enligt 42 och 43 §§.
Innan Finansinspektionen fattar ett sådant beslut som avses i 74 § ska inspektionen samråda med grupptillsynsmyndigheten och det moderföretag inom EES som finns i toppen av en grupp enligt 4 §.
Lag (2015:700)
.
Beslut om nationell undergrupptillsyn vid tillämpning av särskild tillsynsordning
76 §
Finansinspektionen får inte besluta om nationell undergrupptillsyn enligt 74 §, om det företag som finns i toppen av gruppen inom EES har fått ett sådant tillstånd som avses i artikel 237.1 första stycket i Solvens II-direktivet att omfattas av en särskild tillsynsordning.
Lag (2015:700)
.
77 §
Om Finansinspektionen har beslutat om nationell undergrupptillsyn och det företag som finns i toppen av gruppen inom EES får tillstånd enligt artikel 237.1 första stycket i Solvens II-direktivet att omfattas av en särskild tillsynsordning, ska inspektionen upphäva beslutet om undergrupptillsyn.
Lag (2015:700)
.
78 §
Om Finansinspektionen har beslutat om nationell undergrupptillsyn avseende gruppsolvens, får det företag som finns i toppen av gruppen inom Sverige inte ges tillstånd att låta något dotterföretag omfattas av den särskilda tillsynsordning som avses i 85 §.
Lag (2015:700)
.
Beräkning av gruppsolvens efter beslut om nationell undergrupptillsyn
79 §
Den metod som grupptillsynsmyndigheten har fastställt för beräkning av gruppsolvens enligt artikel 220 i Solvens II-direktivet ska gälla även för företag som omfattas av ett beslut om nationell undergrupptillsyn avseende gruppsolvens.
Lag (2015:700)
.
Interna modeller och nationell undergrupptillsyn
80 §
Om det företag som enligt 4 § finns i toppen av en grupp inom EES har fått tillstånd enligt artikel 231.1 eller artikel 233.5 i Solvens II-direktivet att använda en intern modell för beräkningen av gruppens solvenskapitalkrav och solvenskapitalkravet för de försäkringsföretag och EES-försäkringsgivare som ingår i gruppen, ska den interna modellen gälla även för företag i gruppen som omfattas av ett beslut om nationell undergrupptillsyn avseende gruppsolvens.
Lag (2015:700)
.
81 §
Finansinspektionen får besluta om kapitaltillägg till gruppens solvenskapitalkrav för det företag som finns i toppen av gruppen inom Sverige i en sådan situation som avses i 80 §, om
1. riskprofilen hos det företag som finns i toppen i undergruppen avviker väsentligt från den riskprofil som den interna modellen är baserad på, och
2. företaget inte vidtar rättelse efter det att inspektionen har förelagt företaget att vidta åtgärder.
Lag (2015:700)
.
82 §
Om kapitaltillägg enligt 81 § på grund av särskilda omständigheter inte är en lämplig åtgärd, får Finansinspektionen under de förutsättningar som anges i 81 §
1 och 2 i stället besluta att företaget som finns i toppen av undergruppen ska beräkna undergruppens solvenskapitalkrav enligt standardformeln.
Lag (2015:700)
.
Överenskommelser om samordnad grupptillsyn över en undergrupp
83 §
Finansinspektionen får komma överens med behöriga myndigheter om samordning av grupptillsynen över en undergrupp som avses i 74 § och en motsvarande undergrupp i dessa behöriga myndigheters hemländer.
Om en överenskommelse enligt första stycket träffats, får nationell undergrupptillsyn enligt 74 § inte utövas.
Bestämmelserna i artikel 216.2-216.6 i Solvens II-direktivet om nationell undergrupptillsyn ska gälla i tillämpliga delar vid samordnad grupptillsyn över en undergrupp.
Om Finansinspektionen träffar en sådan överenskommelse som avses i första stycket, ska inspektionen informera såväl grupptillsynsmyndigheten som företaget som finns i toppen av gruppen inom EES om skälen för överenskommelsen.
Lag (2015:700)
.
Tillsyn över vissa grupper med centraliserad riskhantering
- särskild tillsynsordning
Ansökan om tillstånd för dotterföretag att omfattas av särskild tillsynsordning
84 §
Ett försäkringsföretag, en EES-försäkringsgivare, ett försäkringsholdingföretag med huvudkontor inom EES eller ett blandat finansiellt holdingföretag med huvudkontor inom EES som är moderföretag till ett försäkringsföretag får ansöka om tillstånd för dotterföretag att omfattas av bestämmelserna om särskild tillsynsordning i 88-95 §§. Ansökan ska ges in till Finansinspektionen.
När Finansinspektionen tagit emot en ansökan enligt första stycket, ska inspektionen utan dröjsmål överlämna den till övriga medlemmar i tillsynskollegiet.
Lag (2015:700)
.
Beslut om särskild tillsynsordning
85 §
Finansinspektionen ska inom tre månader från den dag då alla medlemmar i tillsynskollegiet fått del av en ansökan enligt artikel 237.1 i Solvens II-direktivet, om möjligt, komma överens med övriga medlemmar i tillsynskollegiet om vilket beslut som bör fattas med anledning av ansökan.
Inspektionen ska fatta beslut i enlighet med överenskommelsen. Beslutet ska innehålla de skäl som bestämt utgången i ärendet och överlämnas till sökandena. Beslutet är bindande för de berörda företagen och Finansinspektionen och ska ligga till grund för inspektionens tillsyn.
Om en sådan överenskommelse som avses i första stycket inte kan träffas inom den angivna perioden, ska Finansinspektionen, när inspektionen är grupptillsynsmyndighet, ensam fatta beslut med anledning av ansökan. Beslutet ska innehålla de skäl som bestämt utgången i ärendet och redovisa synpunkter och reservationer från behöriga myndigheter som kommit till uttryck under tremånadersperioden. Beslutet ska överlämnas till sökanden och till övriga berörda tillsynsmyndigheter. Även ett sådant beslut är bindande för de berörda företagen och Finansinspektionen och ska ligga till grund för inspektionens tillsyn.
Lag (2015:700)
.
Hänskjutande till Europeiska försäkrings- och tjänstepensionsmyndigheten vid oenighet om ansökningar
86 §
Finansinspektionen får hänskjuta ett ärende till  Europeiska försäkrings- och tjänstepensionsmyndigheten i  enlighet med artikel 19 i Europaparlamentets och rådets  förordning (EU) nr 1094/2010 om inspektionen inte inom tre  månader kan komma överens med berörda behöriga myndigheter  enligt 85 § första stycket. Ett ärende får inte hänskjutas  till Europeiska försäkrings- och tjänstepensionsmyndigheten  efter det att tremånadersperioden löpt ut eller ett beslut har  fattats.
Om ett ärende som avses i första stycket hänskjutits till  Europeiska försäkrings- och tjänstepensionsmyndigheten och den  myndigheten inte fattar något beslut inom den tid som anges i  artikel 237.3 andra stycket i Solvens II-direktivet, ska  Finansinspektionen, när inspektionen är  grupptillsynsmyndighet, fatta det slutliga beslutet.
Lag (2021:461)
.
87 §
Tillstånd att omfattas av särskild tillsynsordning får  meddelas endast om
1. Finansinspektionen utövar grupptillsyn över moderföretaget  på gruppnivå och inte har beslutat att utelämna  dotterföretaget med stöd av 11 §,
2. dotterföretaget omfattas av moderföretagets  riskhanteringsprocesser och mekanismer för internkontroll samt  de berörda myndigheterna har konstaterat att moderföretaget  utövar en ansvarsfull ledning över dotterföretaget,
3. moderföretaget har fått ett godkännande enligt  artikel 246.4 i Solvens II-direktivet att göra en egen risk-  och solvensbedömning som omfattar hela gruppen och på nivån  för dotterföretaget, och
4. moderföretaget har fått ett godkännande enligt  artikel 256.2 i Solvens II-direktivet att offentliggöra en  gemensam solvens- och verksamhetsrapport på gruppnivå och på  nivån för dotterföretaget.
Lag (2021:461)
.
Innebörden av särskild tillsynsordning
88 §
Ett moderföretag som fått tillstånd enligt 85 § ska beräkna solvenskapitalkravet för ett dotterföretag som omfattas av särskild tillsynsordning även enligt 89-95 §§.
Beräkningarna ska inte påverka tillämpningen av bestämmelserna i 29 §.
Lag (2015:700)
.
Åtgärder för det fall dotterföretagets riskprofil avviker från en intern modell inom en grupp
89 §
När solvenskapitalkravet för ett försäkringsföretag som är ett dotterföretag beräknas med en intern modell som beslutats enligt 25 §, får Finansinspektionen, om inspektionen tagit emot en ansökan enligt 84 §, i de fall som avses i 17 kap. 24 §, lämna ett förslag till övriga medlemmar i tillsynskollegiet om att det ska fastställas ett kapitaltillägg för dotterföretaget utöver det solvenskapitalkrav som följer av en tillämpning av den interna modellen. Finansinspektionen får föreslå ett sådant kapitaltillägg endast om
1. dotterföretagets riskprofil avviker väsentligt från den interna modellen, och
2. företaget inte inom skälig tid efter inspektionens underrättelse om avvikelsen har anpassat modellen till sin riskprofil.
Om ett sådant kapitaltillägg som avses i första stycket på grund av särskilda omständigheter inte är en lämplig åtgärd, får Finansinspektionen i stället föreslå tillsynskollegiet att dotterföretaget ska beräkna sitt solvenskapitalkrav enligt standardformeln i 8 kap. 1-3 och 5-11 §§.
Lag (2015:700)
.
Åtgärder för det fall dotterföretagets riskprofil avviker väsentligt från de antaganden som gjorts för beräkningen enligt standardformeln
90 §
När solvenskapitalkravet för dotterföretaget beräknas med standardformeln får Finansinspektionen, om inspektionen tagit emot en ansökan enligt 84 §, i undantagsfall föreslå att företaget ersätter en undergrupp av parametrar enligt standardformeln med företagsspecifika parametrar när det beräknar teckningsriskmoduler för livförsäkring, skadeförsäkring och sjukförsäkring, i enlighet med 17 kap.
22 §. Finansinspektionen får lämna ett sådant förslag endast om
1. dotterföretagets riskprofil avviker väsentligt från de antaganden som gjorts för beräkningen enligt standardformeln, och
2. företaget inte inom skälig tid efter inspektionens underrättelse om avvikelsen har anpassat antagandena till sin riskprofil.
Finansinspektionen får under de förutsättningar som anges i första stycket, i de fall som avses i 17 kap. 24 §, föreslå tillsynskollegiet ett kapitaltillägg för dotterföretaget utöver det solvenskapitalkrav som en tillämpning av standardformeln medför.
Lag (2015:700)
.
Beslut efter överenskommelse inom tillsynskollegiet
91 §
Finansinspektionen ska redovisa skälen för de förslag som avses i 89 och 90 §§ för dotterföretaget och tillsynskollegiet. Finansinspektionen ska, om möjligt, komma överens med övriga myndigheter inom tillsynskollegiet om vilket beslut som ska fattas med anledning av de föreslagna åtgärderna. Finansinspektionen ska även fatta ett beslut i enlighet med överenskommelsen.
Lag (2015:700)
.
Åtgärder om solvenskapitalkravet inte är uppfyllt
92 §
Om ett dotterföretag som omfattas av särskild tillsynsordning inte uppfyller solvenskapitalkravet, ska Finansinspektionen utan dröjsmål överlämna den åtgärdsplan till tillsynskollegiet som dotterföretaget efter föreläggande enligt 18 kap. 4 § lämnat in till inspektionen för att inom sex månader från det att bristen konstaterades återupprätta nivån för kapitalbasmedlen eller reducera sin riskprofil för att åter uppfylla solvenskapitalkravet. Finansinspektionen ska även lämna ett förslag till godkännande av planen till tillsynskollegiet. Finansinspektionens skyldigheter enligt denna bestämmelse ska inte påverka motsvarande bestämmelser som gäller för tillsynen av ett enskilt försäkringsföretag.
Finansinspektionen ska, om möjligt, inom fyra månader från dagen då bristen konstaterades träffa en överenskommelse inom tillsynskollegiet om inspektionens förslag till godkännande av åtgärdsplanen. Finansinspektionen ska fatta ett beslut i enlighet med överenskommelsen.
Lag (2015:700)
.
Åtgärder vid försämring av de ekonomiska förhållandena i ett dotterföretag
93 §
Om Finansinspektionen konstaterar försämringar av de ekonomiska förhållandena i ett dotterföretag som omfattas av särskild tillsynsordning, ska inspektionen utan dröjsmål underrätta tillsynskollegiet om de åtgärder som inspektionen föreslår. De föreslagna åtgärderna ska diskuteras i tillsynskollegiet, om det inte är en krissituation.
Finansinspektionen ska inom en månad från underrättelsen, om det är möjligt, komma överens med övriga myndigheter inom tillsynskollegiet om vilket beslut som ska fattas med anledning av de föreslagna åtgärderna.
Lag (2015:700)
.
När en överenskommelse inte kan träffas
94 §
Om en sådan överenskommelse som avses i 92 § andra stycket eller 93 § andra stycket inte kan träffas inom den angivna tidsperioden, ska Finansinspektionen ensam fatta ett beslut. Beslutet ska innehålla de skäl som har bestämt utgången i ärendet och redovisa synpunkter och reservationer från berörda behöriga myndigheter som kommit till uttryck under perioden.
Lag (2015:700)
.
Åtgärder om minimikapitalkravet inte är uppfyllt
95 §
Om ett dotterföretag som omfattas av särskild tillsynsordning inte uppfyller minimikapitalkravet, ska Finansinspektionen utan dröjsmål överlämna den finansiella saneringsplan till tillsynskollegiet som dotterföretaget enligt 18 kap. 8 § överlämnat till inspektionen.
Finansinspektionen ska även informera tillsynskollegiet om varje åtgärd som dotterföretaget ska vidta för att åter uppfylla minimikapitalkravet. Finansinspektionens skyldigheter enligt denna bestämmelse ska inte påverka motsvarande bestämmelser som gäller för tillsynen av ett enskilt försäkringsföretag.
Lag (2015:700)
.
Hänskjutande till Europeiska försäkrings- och tjänstepensionsmyndigheten vid oenighet om åtgärdsförslag
96 §
Finansinspektionen får hänskjuta ett ärende till  Europeiska försäkrings- och tjänstepensionsmyndigheten i  enlighet med artikel 19 i Europaparlamentets och rådets  förordning (EU) nr 1094/2010 om inspektionen inte inom angiven  tid kan komma överens med grupptillsynsmyndigheten om sådana  förslag som avses i 89, 90, 92 och 93 §§.
Om Finansinspektionen är grupptillsynsmyndighet och inte kan  komma överens med den behöriga myndighet som auktoriserat en  EES-försäkringsgivare som är ett dotterföretag och som  omfattas av särskild tillsynsordning, får inspektionen under  de förutsättningar som anges i första stycket hänskjuta  ärendet till Europeiska försäkrings- och  tjänstepensionsmyndigheten.
Gäller ett ärende ett förslag enligt 89 eller 90 § får det  hänskjutas till Europeiska försäkrings- och  tjänstepensionsmyndigheten inom en månad från inspektionens  förslag.
Finansinspektionen får inte hänskjuta ett ärende enligt 92  eller 93 § till Europeiska försäkrings- och  tjänstepensionsmyndigheten, om det är en krissituation och  inte heller efter det att fyramånadersperioden i 92 § andra  stycket eller enmånadsperioden i 93 § andra stycket har löpt  ut.
Lag (2021:461)
.
97 §
Om ett ärende hänskjutits till Europeiska försäkrings-  och tjänstepensionsmyndigheten enligt 86 eller 96 §, ska  Finansinspektionen skjuta upp sitt beslut och invänta det  beslut som Europeiska försäkrings- och  tjänstepensionsmyndigheten kan komma att fatta enligt  artikel 19.3 i Europaparlamentets och rådets förordning (EU)  nr 1094/2010. Finansinspektionen ska följa ett beslut i saken  från Europeiska försäkrings- och tjänstepensionsmyndigheten.  Inspektionen ska även fatta ett beslut i enlighet med  Europeiska försäkrings- och tjänstepensionsmyndighetens  beslut. Inspektionens beslut ska innehålla de skäl som har  bestämt utgången i ärendet och överlämnas till dotterföretaget  och tillsynskollegiet. Beslutet är bindande för de berörda  företagen och Finansinspektionen och ska ligga till grund för  inspektionens tillsyn.
Lag (2021:461)
.
Upphörande av särskild tillsynsordning
98 §
Finansinspektionen ska besluta att ett tillstånd att omfattas av en särskild tillsynsordning enligt 85 § ska upphöra att gälla om:
1. villkoren i 87 § 1, 3 eller 4 inte längre är uppfyllda, eller
2. villkoret i 87 § 2 inte längre är uppfyllt och bristen inte åtgärdas inom rimlig tid.
Lag (2015:700)
.
99 §
När Finansinspektionen är grupptillsynsmyndighet, ska inspektionen i de fall då den särskilda tillsynsordningen har upphört på grund av att villkoret i 87 § 1 inte längre är uppfyllt omedelbart underrätta den berörda behöriga myndigheten och moderföretaget om detta.
Lag (2015:700)
.
100 §
Moderföretaget för ett dotterföretag som omfattas av särskild tillsynsordning ansvarar för att villkoren i 87 §
2-4 är uppfyllda. Om villkoren inte är uppfyllda, ska moderföretaget utan dröjsmål underrätta Finansinspektionen, om inspektionen är grupptillsynsmyndighet, och den berörda behöriga myndigheten för dotterföretaget. Moderföretaget ska även lägga fram en plan för att åtgärda bristerna inom rimlig tid.
Lag (2015:700)
.
101 §
När Finansinspektionen är grupptillsynsmyndighet, ska inspektionen minst en gång per år kontrollera att de villkor som avses i 87 § 2-4 är uppfyllda. Inspektionen ska även genomföra en sådan kontroll på begäran av en berörd behörig myndighet, om den myndigheten har skäl att befara att villkoret inte längre följs.
Om Finansinspektionen vid en kontroll enligt första stycket finner att villkoren inte är uppfyllda, ska inspektionen kräva att moderföretaget lägger fram en plan för att åtgärda bristerna inom rimlig tid.
Lag (2015:700)
.
Bristande villkorsuppfyllelse
102 §
Om Finansinspektionen efter att ha rådfrågat tillsynskollegiet bedömer att en plan som avses i 100 eller 101 § är otillräcklig eller om en sådan plan inte genomförs i rimlig tid, ska villkoren i 87 § 2-4 inte anses uppfyllda.
Inspektionen ska omedelbart underrätta den berörda behöriga myndigheten om detta.
Lag (2015:700)
.
Tillämplig lag vid prövningen av ansökningar
103 §
När Finansinspektionen prövar en ansökan om särskild tillsynsordning, ska denna lag tillämpas. Inspektionen får dock även tillämpa bestämmelser som enligt författningar i en annan stat inom EES gäller för en sådan ansökan. När ansökan har lämnats in till inspektionen, gäller detta dock bara om det är nödvändigt för en effektiv tillsyn över försäkringsföretag eller EES-försäkringsgivare.
Lag (2015:700)
.
Bemyndiganden
104 §
Regeringen eller den myndighet som regeringen bestämmer  får meddela föreskrifter om
1. hur den gruppbaserade kapitalbasen och det gruppbaserade  kapitalkravet ska beräknas enligt 16-22 §§,
2. hur den gruppbaserade kapitalbasen och det gruppbaserade  kapitalkravet ska beräknas när kraven är likvärdiga enligt 
30 §,
3. innehållet i samt omfattningen och fullgörandet av  rapporteringen enligt 33 §,
4. innehållet i en åtgärdsplan och en finansiell saneringsplan  enligt 35 § andra stycket,
5. vilka upplysningar ett företag ska lämna till  Finansinspektionen enligt 37 och 49 §§,
6. företagstyrningssystem inom en grupp enligt 42 §,
7. innehållet i en egen risk- och solvensbedömning inom en  grupp enligt 43 §,
8. hur uppgifter enligt 45 a § första stycket och 46 § ska  lämnas, och
9. hur den gruppbaserade kapitalbasen och det gruppbaserade  kapitalkravet ska beräknas enligt 71 § tredje stycket.
Lag (2025:183)
.
20 kap. Specialföretag
Tillstånd för specialföretag
Tillståndsplikt
1 §
Tillstånd krävs för att få driva verksamhet som specialföretag.
Lag (2015:700)
.
Förutsättningar för tillstånd
2 §
Ett specialföretag ska ges tillstånd att driva verksamhet, om
1. bolagsordningen eller stadgarna stämmer överens med denna lag och andra författningar som reglerar ett specialföretags bolagsordning eller stadgar samt i övrigt innehåller de särskilda bestämmelser som behövs med hänsyn till omfattningen och arten av den planerade verksamheten, och
2. den planerade verksamheten kan antas komma att uppfylla kraven enligt bestämmelserna i denna lag och andra författningar som reglerar specialföretagets verksamhet.
Lag (2015:700)
.
Prövning av bolagsordning och stadgar
3 §
Frågan om godkännande av bolagsordning eller stadgar för ett specialföretag ska prövas i samband med att frågan om företaget ska få tillstånd att driva verksamhet som specialföretag prövas.
Ett specialföretags beslut om att anta bolagsordning eller stadgar får inte registreras innan bolagsordningen eller stadgarna har godkänts.
Lag (2015:700)
.
4 §
Ett specialföretag som har beslutat att ändra sin bolagsordning eller stadgar ska ansöka om godkännande av ändringen. Ändringen ska godkännas om bolagsordningen eller stadgarna stämmer överens med författningar som reglerar ett aktiebolags eller en ekonomisk förenings bolagsordning eller stadgar samt i övrigt innehåller de olika bestämmelser som behövs med hänsyn till omfattningen och arten av företagets verksamhet.
Ett specialföretags beslut om ändring av bolagsordning eller stadgar får inte registreras innan de har godkänts.
Lag (2015:700)
.
Prövning av ansökan
5 §
En ansökan om tillstånd att driva verksamhet som specialföretag, liksom frågor om godkännande av bolagsordning eller stadgar enligt 3 eller 4 §, prövas av Finansinspektionen.
Lag (2015:700)
.
EU-förordningar
6 §
Ytterligare bestämmelser om specialföretag finns i
1. kommissionens delegerade förordning (EU) 2015/35 av den 10 oktober 2014 om komplettering av Europaparlamentets och rådets direktiv 2009/138/EG om upptagande och utövande av försäkringsverksamhet (Solvens II), och
2. kommissionens genomförandeförordning (EU) 2015/462 av den 19 mars 2015 om fastställande av tekniska standarder för genomförande avseende förfaranden för tillsynsmyndighetens godkännande av etablering av specialföretag, för samarbete och informationsutbyte mellan tillsynsmyndigheter när det gäller specialföretag samt för att fastställa format och mallar för de uppgifter som specialföretagen ska rapportera i enlighet med Europaparlamentets och rådets direktiv 2009/138/EG.
Bestämmelserna gäller
1. villkor för tillstånd,
2. obligatoriska avtalsvillkor,
3. företagsstyrningssystem,
4. tillsynsrapportering,
5. solvenskrav,
6. återkallelse av tillstånd, och
7. samarbete och informationsutbyte mellan tillsynsmyndigheter.
Lag (2015:700)
.
Tillsyn över specialföretag
Registreringsmyndighet
7 §
Bolagsverket är registreringsmyndighet för specialföretag. Ett specialföretag ska vara registrerat i aktiebolags- eller föreningsregistret med en särskild beteckning. I dessa register skrivs de uppgifter in som enligt författningar ska anmälas för registrering.
Lag (2015:700)
.
Tillsynen och dess omfattning
8 §
Finansinspektionen har tillsyn över specialföretag.
Tillsynen omfattar att verksamheten drivs enligt
1. författningar som reglerar specialföretagets verksamhet,
2. företagets bolagsordning eller stadgar, och
3. styrdokument som företaget har upprättat och som har sin grund i författningar som reglerar företagets verksamhet.
Lag (2015:700)
.
Upplysningar från ett specialföretag
9 §
Ett specialföretag ska lämna Finansinspektionen de upplysningar om sin verksamhet som inspektionen begär.
Lag (2015:700)
.
Avgifter till Finansinspektionen
10 §
Specialföretag ska med avgifter bidra till att täcka kostnaderna för Finansinspektionens verksamhet.
Lag (2015:700)
.
Ingripanden mot specialföretag
När Finansinspektionen ska ingripa
11 §
Finansinspektionen ska ingripa om
1. ett specialföretag har åsidosatt sina skyldigheter
a) enligt författningar som reglerar företagets verksamhet,
b) företagets bolagsordning eller stadgar, eller
c) företagets styrdokument som har sin grund i författningar som reglerar företagets verksamhet, eller
2. bolagsordningen, stadgarna, eller styrdokumenten enligt 1 inte längre är tillfredsställande med hänsyn till omfattningen och arten av företagets verksamhet.
Lag (2015:700)
.
Hur inspektionen ska ingripa
12 §
Ingripande med stöd av 11 § sker genom utfärdande av föreläggande att vidta rättelse inom en viss tid, genom förbud att verkställa beslut eller genom anmärkning.
Om en överträdelse är allvarlig ska specialföretagets tillstånd återkallas eller, om det är tillräckligt, varning meddelas.
Lag (2015:700)
.
När Finansinspektionen får avstå från ingripande
13 §
Finansinspektionen får avstå från ingripande om
1. en överträdelse är ringa eller ursäktlig,
2. specialföretaget gör rättelse, eller
3. någon annan myndighet har vidtagit åtgärder mot företaget och dessa åtgärder bedöms tillräckliga.
Lag (2015:700)
.
Överträdelser av beslut om rättelser
14 §
Om ett specialföretag driver verksamhet i ett annat land  inom EES och företaget inte rättar sig efter  Finansinspektionens eller en behörig myndighets begäran om  rättelse, ska inspektionen vidta de åtgärder som behövs för  att förhindra fortsatta överträdelser. Inspektionen ska  underrätta den behöriga myndigheten om vilka åtgärder som  vidtas.
Lag (2021:461)
.
Vid återkallelse av tillstånd
15 §
Om ett specialföretags tillstånd återkallas, får Finansinspektionen bestämma hur avvecklingen av verksamheten ska ske.
Ett beslut om återkallelse får förenas med förbud att fortsätta hela eller delar av verksamheten.
Lag (2015:700)
.
Straffavgift
16 §
Om Finansinspektionen har meddelat ett beslut om anmärkning eller varning mot ett specialföretag, får inspektionen besluta att företaget ska betala en straffavgift.
Lag (2015:700)
.
Avgiften tillfaller staten.
17 §
Straffavgiften ska fastställas till lägst femtusen kronor och högst femtio miljoner kronor.
Avgiften får inte överstiga tio procent av specialföretagets omsättning närmast föregående räkenskapsår. Om överträdelsen har skett under specialföretagets första verksamhetsår eller om uppgifter om omsättningen annars saknas eller är bristfälliga, får omsättningen uppskattas.
Avgiften får inte vara så stor att specialföretaget efter det att avgiften har påförts inte uppfyller kravet på full finansiering.
Lag (2015:700)
.
18 §
När straffavgiftens storlek fastställs, ska särskild hänsyn tas till hur allvarlig den överträdelse är som har föranlett anmärkningen eller varningen och hur länge överträdelsen har pågått.
Lag (2015:700)
.
Förseningsavgift
19 §
Om ett specialföretag inte i tid lämnar de upplysningar som har föreskrivits med stöd av 26 § första stycket får Finansinspektionen besluta att företaget ska betala en förseningsavgift med högst 100 000 kronor.
Avgiften tillfaller staten.
Lag (2015:700)
.
Verkställighet av beslut om straffavgift och förseningsavgift
20 §
Straffavgiften eller förseningsavgiften ska betalas till Finansinspektionen inom trettio dagar efter det att beslutet om den har vunnit laga kraft eller inom den längre tid som anges i beslutet.
Lag (2015:700)
.
21 §
Finansinspektionens beslut att ta ut straffavgift eller förseningsavgift får verkställas utan föregående dom eller utslag, om avgiften inte har betalats inom den tid som anges i 20 §.
Lag (2015:700)
.
22 §
Om straffavgiften eller förseningsavgiften inte betalas inom den tid som anges i 20 §, ska Finansinspektionen lämna den obetalda avgiften för indrivning. Bestämmelser om indrivning av statliga fordringar finns i lagen (1993:891) om indrivning av statliga fordringar m.m.
Lag (2015:700)
.
23 §
En beslutad straffavgift eller förseningsavgift faller bort i den utsträckning verkställighet inte har skett inom fem år från det att beslutet fick laga kraft.
Lag (2015:700)
.
Ingripande mot den som saknar tillstånd
24 §
Om någon driver verksamhet som specialföretag utan att vara berättigad till det, ska Finansinspektionen förelägga denne att upphöra med verksamheten. Inspektionen får besluta hur avvecklingen av verksamheten ska ske. I föreläggandet ska Finansinspektionen upplysa om att rätten efter ansökan av inspektionen kan komma att besluta att företaget ska gå i likvidation om föreläggandet inte följs.
Om det är osäkert om lagen är tillämplig på viss verksamhet, får Finansinspektionen förelägga den som driver verksamheten att lämna de upplysningar om verksamheten som inspektionen behöver för att bedöma om så är fallet. Den som är revisor i ett företag är skyldig att på begäran av inspektionen lämna sådana upplysningar om företagets verksamhet som revisorn har fått kännedom om vid fullgörandet av sitt uppdrag.
Lag (2015:700)
.
25 §
Om ett specialföretag inte följer ett föreläggande  enligt 24 § första stycket att upphöra med verksamheten, ska  rätten, efter ansökan av Finansinspektionen, besluta att  företaget ska gå i likvidation.
I dessa fall tillämpas 25 kap. 10, 25, 28-44, 46 och 47 §§  aktiebolagslagen (2005:551) och 17 kap. 18, 19, 26-42, 44 och 
45 §§ lagen (2018:672) om ekonomiska föreningar.
Ett beslut om likvidation ska inte meddelas om det under  ärendets handläggning vid rätten visas att verksamheten har  upphört.
Beslutet om likvidation gäller omedelbart.
Lag (2018:731)
.
Bemyndiganden
26 §
Regeringen eller den myndighet som regeringen bestämmer får meddela föreskrifter om vilka upplysningar ett specialföretag ska lämna till Finansinspektionen enligt 9 §.
Regeringen får meddela föreskrifter om sådana avgifter som avses i 10 §.
Lag (2015:700)
.
21 kap. Överklagande m.m.
Överklagande av Finansinspektionens beslut
1 §
Följande beslut av Finansinspektionen får inte överklagas:
1. beslut om sammankallande av styrelse eller stämma enligt 
17 kap. 13 § första stycket,
2. beslut om sanktionsföreläggande enligt 18 kap. 18 a §,
3. beslut om föreläggande att den som driver rörelsen ska  lämna de upplysningar om rörelsen som inspektionen behöver för  att bedöma om lagen är tillämplig på rörelsen enligt 18 kap. 
25 § andra stycket,
4. beslut om begäran att den som är revisor i ett företag ska  lämna sådana upplysningar om företagets rörelse enligt 18 kap. 
25 § andra stycket, eller
5. beslut om förordnande av sakkunnig enligt
- 11 kap. 1 § andra stycket 2 denna lag och 23 kap. 45 b §  aktiebolagslagen (2005:551),
- 11 kap. 1 § andra stycket 3 denna lag och 24 kap. 47 §  aktiebolagslagen, eller
- 11 kap. 1 § andra stycket 4 denna lag och 24 a kap. 24 §  aktiebolagslagen.
Lag (2024:1287)
.
2 §
Har upphävts genom
lag (2024:1287)
.
3 §
Andra beslut av Finansinspektionen i enskilda fall enligt denna lag får överklagas hos allmän förvaltningsdomstol.
Prövningstillstånd krävs vid överklagande till kammarrätten.
Lag (2015:700)
.
Förordnande om att ett beslut ska gälla omedelbart
4 §
Finansinspektionen får bestämma att ett beslut om förbud, föreläggande eller återkallelse ska gälla omedelbart.
Lag (2015:700)
.
Förklaring att ärendet onödigt uppehålls
5 §
Om beslut i ett ärende om tillstånd enligt 2 kap. 4 §
inte har meddelats inom sex månader från det att ansökan gavs in, eller i ett ärende enligt 3 kap. 2 § inom tre månader eller i ett ärende enligt 3 kap. 7 eller 17 § inom en månad, får sökanden begära förklaring av domstol att ärendet onödigt uppehålls.
En begäran om en förklaring som avses i första stycket ska göras hos allmän förvaltningsdomstol. Prövningstillstånd krävs vid överklagande till kammarrätten.
Om rätten lämnar en förklaring ska ansökan anses ha avslagits av Finansinspektionen om beslut därefter inte har meddelats inom motsvarande tidsfrister som anges i första stycket för respektive ärende.
Lag (2015:700)
.
Överklagande av Bolagsverkets beslut
6 §
Bolagsverkets beslut i ärenden enligt 11 kap. 45 §, 12 kap.
74 § eller 13 kap. 27 § överklagas hos tingsrätten i den ort där försäkringsföretagets styrelse har sitt säte.
Skrivelsen med överklagandet ska ges in till Bolagsverket inom tre veckor från dagen för beslutet.
Vid ett överklagande enligt första stycket gäller lagen
(1996:242) om domstolsärenden.
Lag (2015:700)
.
Övergångsbestämmelser
2010:2043
Föreskrifter om ikraftträdande av denna lag meddelas i lagen
(2010:2044) om införande av försäkringsrörelselagen
(2010:2043).
2013:115
1. Denna lag träder i kraft den 1 juli 2013.
2. Äldre föreskrifter gäller för beslut som har meddelats före ikraftträdandet.
2013:166
1. Denna lag träder i kraft den 25 april 2013.
2. Äldre bestämmelser gäller för ärenden som har kommit in till Bolagsverket före ikraftträdandet.
2013:456
1. Denna lag träder i kraft den 15 juli 2013.
2. Äldre bestämmelser gäller för ärenden som har kommit in till Finansinspektionen före ikraftträdandet.
2013:672
1. Denna lag träder i kraft den 1 augusti 2013.
2. Äldre bestämmelser gäller fortfarande för den rapporteringsskyldighet som avser tiden före den 1 januari 2014.
2015:700
1. Denna lag träder i kraft den 1 januari 2016.
2. För försäkringsföretag som vid lagens ikraftträdande  bedriver verksamhet som avser tjänstepensionsförsäkringar  gäller för den delen av verksamheten, till och med den 
31 december 2022, tillämpliga bestämmelser i 1-7, 14, 16 och 
17 kap. i den äldre lydelsen samt föreskrifter som har med-
delats med stöd av dessa bestämmelser. För verksamheten som  avser tjänstepensionsförsäkring gäller under angiven tid i  övrigt tillämpliga bestämmelser i 10-15 och 19 kap. denna lag.
Regeringen eller den myndighet som regeringen bestämmer får  meddela föreskrifter om tillämpningen enligt första stycket av  bestämmelserna i  
10 och 19 kap. denna lag på ett försäkringsföretags  tjänstepensionsverksamhet.
För ett försäkringsföretag som avses i första stycket gäller  bestämmelserna enligt det stycket även den del av  försäkringsrörelsen som avser övrig livförsäkringsverksamhet,  om denna är av endast ringa omfattning.
Regeringen eller den myndighet som regeringen bestämmer får  meddela föreskrifter om vad som avses med ringa omfattning  enligt tredje stycket.
Ett försäkringsföretag som avses i första stycket får, efter  anmälan till Finansinspektionen, tillämpa denna lag även på  verksamhet som avser tjänstepensionsförsäkring.
Lag (2019:766)
.
3. Finansinspektionen får i ett enskilt fall besluta att ett försäkringsföretag som senast den 1 januari 2016 upphört med att teckna nya försäkringsavtal och uteslutande förvaltar sitt befintliga bestånd i syfte att avsluta sin verksamhet inte behöver tillämpa delar av denna lag.
För återförsäkringsbolag som senast den 10 december 2007 har upphört att teckna nya återförsäkringsavtal och uteslutande förvaltar sitt befintliga bestånd i syfte att avsluta verksamheten gäller äldre bestämmelser.
Regeringen eller den myndighet som regeringen bestämmer får meddela föreskrifter om villkoren enligt första stycket för undantag och omfattningen av dem.
4. Ett försäkringsföretags kapitalbasposter i primärkapitalet som har emitterats före den 17 januari 2015 och som får ingå i kapitalbasen enligt beslut av Finansinspektionen med stöd av 7 kap. 3 § i den äldre lydelsen, men som den 31 december 2015 får utgöra högst 50 procent av kapitalbasen, ska till och med den 31 december 2025 klassificeras som nivå 1 enligt 7 kap. 7 § denna lag.
Ett försäkringsföretags kapitalbasposter i primärkapitalet som har emitterats före den 17 januari 2015 och som får ingå i kapitalbasen enligt beslut av Finansinspektionen med stöd av 7 kap. 3 § i den äldre lydelsen, men som den 31 december 2015 får utgöra högst 25 procent av kapitalbasen, ska till och med den 31 december 2025 klassificeras som nivå 2 enligt 7 kap. 7 § denna lag.
Regeringen eller den myndighet regeringen bestämmer får meddela föreskrifter om vilka typer av kapitalbasposter som ska omfattas av bestämmelserna i första och andra styckena.
5. För ett försäkringsföretag som ompaketerar lån till överlåtbara värdepapper eller andra finansiella instrument gäller, för lån som har emitterats före den 1 januari 2011, villkoren enligt artikel 135.2 i Solvens II-direktivet endast om den underliggande exponeringen har utökats eller blivit ersatt efter den 31 december 2014.
6. För försäkringsföretag som vid lagens ikraftträdande inte  uppfyller kraven på tillräcklig kapitalbas enligt 7 kap. 1 §  första stycket, men som uppfyller kraven på tillräcklig  kapitalbas enligt 7 kap. 1 § i den äldre lydelsen, ska  bestämmelserna i denna punkt tillämpas i stället för  bestämmelserna i 18 kap. 4 § denna lag.
Finansinspektionen ska förelägga företaget att vidta  nödvändiga åtgärder för att uppfylla solvenskapitalkravet  senast den 31 december 2017 och att var tredje månad  överlämna en lägesrapport till Finansinspektionen som ska  innehålla en beskrivning av vilka åtgärder som har vidtagits  och hur arbetet fortlöper med att uppfylla  solvenskapitalkravet.
Om det är lämpligt, får Finansinspektionen förlänga  tidsfristen med tre månader.
Om lägesrapporten visar att det inte har skett några  väsentliga framsteg när det gäller företagets möjlighet att  uppfylla solvenskapitalkravet senast den 31 december 2017,  ska bestämmelserna om ingripande i denna lag tillämpas.
Lag (2017:233)
.
7. För försäkringsföretag som vid lagens ikraftträdande inte uppfyller kraven på tillräcklig kapitalbas enligt 7 kap. 1 §
andra stycket, men som uppfyller kraven på tillräcklig kapitalbas enligt 7 kap. 1 § i den äldre lydelsen, ska bestämmelserna i 18 kap. 8 § och 12 § 4 och 5 denna lag inte tillämpas under det första året efter lagens ikraftträdande.
8. Finansinspektionen får i ett enskilt fall besluta att ett försäkringsföretag vid justering av beräkningen av minimikapitalkravet enligt 8 kap. 14 § denna lag till och med den 31 december 2017 ska använda ett solvenskapitalkrav beräknat enligt standardformeln.
9. De övergångsbestämmelser som enligt 2, 4 och 5, och som enligt 5 kap. 10 §, 8 kap. 12 § och 18 kap. 7 § gäller för enskilda försäkringsföretag gäller, utan hinder av bestämmelserna om kapitalbas och kapitalkrav på gruppnivå i 19 kap. 16 § denna lag, i tillämpliga delar även på gruppnivå.
10. De övergångsbestämmelser som enligt 6 gäller för enskilda försäkringsföretag gäller, utan hinder av bestämmelserna om kapitalbas och kapitalkrav på gruppnivå i 19 kap. 16 och 35
§§ denna lag, i tillämpliga delar även på gruppnivå om försäkringsföretagen i en grupp uppfyller de gruppbaserade kapitalkraven enligt 9 kap. 4 § i den äldre lydelsen, men inte uppfyller kapitalkravet på gruppnivå.
11. Finansinspektionen får ta ut avgifter även före lagens ikraftträdande för ansökningar och anmälningar enligt de nya bestämmelserna om solvens, specialföretag, undantag beroende på storlek, grupptillsyn och fastställande av tillämpning av övergångsbestämmelser, när dessa har kommit in till inspektionen före lagens ikraftträdande.
12. Ett försäkringsföretag som vid lagens ikraftträdande har en utjämningsreserv för kreditförsäkring enligt 5 kap. 10 och 11 §§ i den äldre lydelsen ska, utöver nedsättningar för att täcka tekniska underskott i kreditförsäkringsrörelsen, årligen göra de nedsättningar som krävs för att avveckla utjämningsreserven senast den 31 december 2019.
2015:826
1. Denna lag träder i kraft den 1 januari 2016.
2. Lagen tillämpas första gången för det räkenskapsår som  inleds närmast efter den 31 december 2015.
2016:121
1. Denna lag träder i kraft den 1 juli 2016.
2. Äldre bestämmelser gäller i fråga om värdeöverföring från  ömsesidiga försäkringsbolag, om beräkningen ska grunda sig på  en årsredovisning som har upprättats före ikraftträdandet.
2016:439
1. Denna lag träder i kraft den 17 juni 2016.
2. Om ett försäkringsaktiebolag vid ikraftträdandet inte har  överlåtbara värdepapper upptagna till handel på en reglerad  marknad, tillämpas bestämmelserna om redovisningskompetens  eller revisionskompetens i 8 kap. 49 a § första stycket  tredje meningen och andra stycket 2 aktiebolagslagen 
(2005:551) först efter den första årsstämma som hålls efter  den 16 juni 2016.
3. Om ett ömsesidigt försäkringsbolag eller en  försäkringsförening vid ikraftträdandet inte har överlåtbara  värdepapper upptagna till handel på en reglerad marknad,  tillämpas bestämmelserna om redovisningskompetens eller  revisionskompetens i 6 kap. 7 § första stycket tredje  meningen och andra stycket 2 lagen (1987:667) om ekonomiska  föreningar först efter den första ordinarie bolagsstämma  respektive ordinarie föreningsstämma som hålls efter den 16  juni 2016.
2017:653
1. Denna lag träder i kraft den 1 augusti 2017.
2. Äldre bestämmelser gäller för överträdelser som inträffat  före ikraftträdandet.
2019:290
1. Denna lag träder i kraft den 10 juni 2019.
2. En årlig redogörelse enligt 6 kap. 13 b § ska hållas  tillgänglig första gången 2020.
3. Bestämmelserna i 6 kap. 13 a-13 d §§ och 16 kap. 8 a-8 c §§  ska även tillämpas av försäkringsföretag som enligt punkt 2 i  övergångsbestämmelserna till lagen (2015:700) om ändring i  försäkringsrörelselagen (2010:2043) tillämpar delar av  försäkringsrörelselagen i en äldre lydelse för verksamhet som  avser tjänstepensionsförsäkring.
2019:740
1. Denna lag träder i kraft den 1 januari 2020.
2. Vid återköp eller överföring enligt 11 kap. 5 §  försäkringsavtalslagen (2005:104) ska försäkringsföretaget, i  fråga om försäkringsavtal som har ingåtts före  ikraftträdandet, men efter den 30 juni 2007 och inte förnyats  efter ikraftträdandet,
a) bestämma avgifter på grundval av de kostnader som belöper  på återköpet eller överföringen, men utan beaktande av den  fordran som kvarstår mot försäkringstagaren för kostnader som  har uppkommit i samband med att försäkringsavtalet ingicks,  enligt 11 kap. 18 §, 12 kap. 69 § eller 13 kap. 23 § i den  äldre lydelsen, och
b) ta ut avgifter som högst uppgår till ett belopp som  motsvarar kvarstående anskaffningskostnader som är direkt  hänförliga till den återköpta eller överförda försäkringen  enligt 4 kap. 17 c § första stycket 2 och andra stycket.
Första stycket gäller inte i fråga om försäkringar där  försäkringstagarna eller andra ersättningsberättigade bär  placeringsrisken.
Lag (2021:130)
.
2021:130
1. Denna lag träder i kraft den 1 april 2021.
2. Bestämmelserna i 4 kap. 17 c § i den nya lydelsen tillämpas  även vid återköp eller överföring enligt 11 kap. 5 §  försäkringsavtalslagen (2005:104) i fråga om försäkringar där  försäkringstagarna eller andra ersättningsberättigade bär  placeringsrisken och där försäkringsavtalet har ingåtts före  ikraftträdandet.
Lag (2022:644)
.
2023:671
1. Denna lag träder i kraft den 23 december 2023.
2. För likvidationer som har beslutats före ikraftträdandet  gäller 12 kap. 74 och 75 §§ i den äldre lydelsen.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.