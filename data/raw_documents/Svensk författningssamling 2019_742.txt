Title: Lag (2019:742) om tjänstepensionsföretag
SFS Number: Svensk författningssamling 2019:742
URL: https://www.riksdagen.se/sv/dokument-och-lagar/dokument/svensk-forfattningssamling/lag-2019742-om-tjanstepensionsforetag_sfs-2019-742/
Source Link: http://rkrattsbaser.gov.se/sfst?bet=2019:742
Amendment Register Link: http://rkrattsbaser.gov.se/sfsr?bet=2019:742
Ministry/Authority: Finansdepartementet FMA FPM
Issued: 2019-11-21
Metadata: {"Utfärdad": "2019-11-21", "Ändrad": "t.o.m. SFS 2025:188"}

==================================================

Lag (2019:742) om tjänstepensionsföretag
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2019:742
Departement/myndighet
:   
Finansdepartementet FMA FPM
Utfärdad
:   
2019-11-21
Ändrad
:   
t.o.m. SFS 2025:188
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Inledande bestämmelser
2 kap. Tillstånd för tjänstepensionsföretag
3 kap. Gränsöverskridande verksamhet
4 kap. Grundläggande bestämmelser om ett  tjänstepensionsföretags verksamhet
5 kap. Försäkringstekniska avsättningar
6 kap. Investeringar
7 kap. Kapitalbas
8 kap. Kapitalkrav
9 kap. Företagsstyrning
10 kap. Associationsrättsliga bestämmelser för  tjänstepensionsföretag
11 kap. Överlåtelse av försäkringsbestånd
12 kap. Lämplighetsprövning av ägare i  tjänstepensionsaktiebolag
13 kap. Offentliggörande
14 kap. Tillsyn
15 kap. Ingripanden och andra åtgärder
16 kap. Grupptillsyn
17 kap. Överklagande m.m.
Övergångsbestämmelser
1 kap. Inledande bestämmelser
Lagens tillämpningsområde
1 §
Denna lag innehåller bestämmelser om den  tjänstepensionsverksamhet som drivs av svenska  tjänstepensionsföretag.
2 §
För utländska tjänstepensionsinstituts verksamhet i  Sverige gäller lagen (1998:293) om utländska  försäkringsgivares och tjänstepensionsinstituts verksamhet i  Sverige.
Ord och uttryck i lagen
Tjänstepensionsföretag
3 §
Med tjänstepensionsföretag avses  tjänstepensionsaktiebolag, ömsesidigt tjänstepensionsbolag och  tjänstepensionsförening.
Tjänstepensionsförsäkring
4 §
Med tjänstepensionsförsäkring avses livförsäkring enligt 
2 kap. 11 § som tecknas för en arbetstagare, har samband med  yrkesutövning och där utbetalning av försäkringsbelopp 
(engångsbelopp eller periodiska utbetalningar) är beroende av  att en eller flera personer uppnår eller förväntas uppnå en  viss ålder samt försäkringar som meddelas som tillägg till  sådana försäkringar.
Med tjänstepensionsförsäkring avses också försäkring enligt  första stycket som tecknas
1. av en egenföretagare för egen räkning,
2. av staten för en riksdagsledamot,
3. av staten för en nämndeman i domstol,
4. av en kommun eller en region för en förtroendevald,
5. för en förtroendevald som har utsetts att företräda en  arbetsgivar- eller arbetstagarorganisation eller har utsetts  till ledamot av ett beslutande organ inom en sådan  organisation, eller
6. för en person med ett uppdrag som är jämförbart med de  uppdrag som avses i 2-5.
Lag (2021:269)
.
Behörig myndighet, EES, försäkringsföretag och  försäkringsholdingföretag m.fl.
5 §
I denna lag betyder
1. behörig myndighet: en utländsk myndighet som har behörighet  att utföra uppgifter enligt nationella bestämmelser som  genomför Europaparlamentets och rådets direktiv (EU) 2016/2341  av den 14 december 2016 om verksamhet i och tillsyn över  tjänstepensionsinstitut, i den ursprungliga lydelsen,
2. blandat finansiellt holdingföretag: ett sådant företag som  avses i 1 kap. 3 § 4 lagen (2006:531) om särskild tillsyn över  finansiella konglomerat,
3. EES: Europeiska ekonomiska samarbetsområdet,
4. Solvens II-direktivet: Europaparlamentets och rådets  direktiv 2009/138/EG av den 25 november 2009 om upptagande och  utövande av försäkrings- och återförsäkringsverksamhet 
(Solvens II), i lydelsen enligt Europaparlamentets och rådets  direktiv (EU) 2019/2177,
5. EES-försäkringsgivare: en utländsk försäkringsgivare vars  hemland hör till EES och som omfattas av Solvens II-
direktivet,
6. försäkringsföretag: ett företag som har tillstånd att driva  försäkringsrörelse enligt försäkringsrörelselagen (2010:2043),
7. försäkringsgivare från tredjeland: en utländsk  försäkringsgivare vars hemland inte hör till EES och som  skulle omfattas av Solvens II-direktivet om dess hemland hörde  till EES,
8. försäkringsholdingföretag: ett moderföretag
a) som inte är ett försäkringsföretag, en EES-
försäkringsgivare, ett försäkringsföretag från tredjeland  eller ett blandat finansiellt holdingföretag, och
b) vars huvudsakliga verksamhet är att förvärva och förvalta  andelar i dotterföretag som uteslutande eller huvudsakligen är  försäkringsföretag, EES-försäkringsgivare eller  försäkringsgivare från tredjeland,
9. försäkringsholdingföretag med blandad verksamhet: ett  moderföretag som inte är ett försäkringsföretag, en EES-
försäkringsgivare, en försäkringsgivare från tredjeland, ett  blandat finansiellt holdingföretag eller ett  försäkringsholdingföretag och som har minst ett dotterföretag  som är försäkringsföretag,
10. MTF-plattform, OTF-plattform och reglerad marknad:  detsamma som i 1 kap. 4 b § lagen (2007:528) om  värdepappersmarknaden, och
11. uppdragsgivande företag: den som i egenskap av  arbetsgivare betalar försäkringspremier till  tjänstepensionsföretaget.
Lag (2021:462)
.
Försäkringstagare och försäkrad
6 §
Med försäkringstagare avses den som har ingått ett avtal  om försäkring med ett tjänstepensionsföretag. Med försäkrad  avses den vars intresse är försäkrat mot en skada eller den  vars liv eller hälsa en försäkring gäller för.
Ägarintresse
7 §
Med ägarintresse avses att ett företag direkt eller  indirekt innehar minst 20 procent av kapitalet eller minst 
20 procent av samtliga röster i ett annat företag.
Nära förbindelser
8 §
Ett tjänstepensionsföretag och ett annat företag ska anses  ha nära förbindelser, om
1. det ena företaget direkt eller indirekt genom dotterföretag  äger minst 20 procent av kapitalet eller disponerar över minst 
20 procent av samtliga röster i det andra företaget,
2. det ena företaget direkt eller indirekt utgör moderföretag  till det andra eller det finns en annan likartad förbindelse  mellan företagen, eller
3. båda företagen är dotterföretag till eller har en likartad  förbindelse med en och samma juridiska person eller står i ett  motsvarande förhållande till en och samma fysiska person.
Nära förbindelser ska även ett tjänstepensionsföretag och en  fysisk person anses ha, om
1. den fysiska personen
a) äger minst 20 procent av kapitalet i  tjänstepensionsföretaget,
b) disponerar över minst 20 procent av samtliga röster i  tjänstepensionsföretaget, eller
c) på annat sätt har sådant inflytande över  tjänstepensionsföretaget att personens ställning motsvarar den  som ett moderföretag har i förhållande till ett dotterföretag,  eller
2. det finns en annan likartad förbindelse mellan  tjänstepensionsföretaget och den fysiska personen.
Kvalificerat innehav
9 §
Med ett kvalificerat innehav avses ett direkt eller  indirekt ägande i ett företag, om innehavet representerar 
10 procent eller mer av kapitalet eller av samtliga röster  eller på annat sätt möjliggör ett väsentligt inflytande över  ledningen av företaget.
10 §
Vid bedömningen av om ett innehav är kvalificerat enligt 
9 § ska följande bestämmelser i 4 kap. lagen (1991:980) om  handel med finansiella instrument tillämpas:
- 2 § första stycket 1 om depåbevis,
- 4 § om beräkning av innehavet,
- 5 § andra stycket om beräkning av antalet aktier eller  röstetal,
- 12 § 1 och 2 om undantag för aktier som innehas för clearing  och avveckling eller förvaltas för någon annans räkning,
- 13 § om aktier som ingår i handelslager,
- 14 § om aktier som innehas av marknadsgaranter, och
- 16 och 17 §§ om undantag för vissa moderföretag.
Vid bedömningen ska det också tillämpas sådana föreskrifter
- om marknadsgaranters aktier som har meddelats med stöd av 
7 kap. 1 § 3 lagen om handel med finansiella instrument eller 
23 kap. 15 § 1 lagen (2007:528) om värdepappersmarknaden, och
- om undantag för vissa moderföretag som har meddelats med  stöd av 7 kap. 1 § 4 lagen om handel med finansiella  instrument.
Det som föreskrivs om aktier i de bestämmelser som ska  tillämpas enligt första och andra styckena ska också tillämpas  för andra andelar i företag.
11 §
Aktier eller andelar som ett värdepappersinstitut eller  ett kreditinstitut som driver finansieringsrörelse innehar  till följd av verksamhet enligt 2 kap. 1 § 6 lagen (2007:528)  om värdepappersmarknaden ska inte beaktas vid bedömningen av  om ett innehav är kvalificerat enligt 9 §, under förutsättning  att
1. rösträtten inte utnyttjas eller används på annat sätt för  att ingripa i emittentens förvaltning, och
2. aktierna eller andelarna avyttras inom ett år från  förvärvet.
Första stycket gäller också för aktier eller andelar som  innehas under motsvarande förutsättningar av ett utländskt  värdepappersföretag eller av ett utländskt kreditinstitut som  driver finansieringsrörelse.
Anknutet företag
12 §
Ett anknutet företag är ett företag som är
1. ett dotterföretag,
2. ett företag som annars är föremål för ägarintresse, eller
3. ett företag som har gemensam eller i huvudsak gemensam  ledning med ett annat företag.
Gemensam eller i huvudsak gemensam ledning
13 §
Företag har gemensam eller i huvudsak gemensam ledning om  de
1. står under samma ledning på grund av ett avtal mellan  företagen eller en bestämmelse i företagens bolagsordning,  bolagsavtal eller därmed jämförbara stadgar, eller
2. har styrelser eller motsvarande organ i utländska företag  som till större delen består av samma personer och som har  fullgjort sitt uppdrag under räkenskapsåret och fram till dess  att årsredovisningar har upprättats i de berörda företagen.
Tillämpning av försäkringsrörelselagen och lagen om  försäkringsdistribution
Försäkringsrörelselagen
14 §
Utöver bestämmelserna i denna lag gäller för  tjänstepensionsföretag och för tillsynen över sådana företag  de bestämmelser i försäkringsrörelselagen (2010:2043) som  anges i denna lag.
15 §
Bestämmelserna i 1 kap. 24 och 25 §§  försäkringsrörelselagen (2010:2043) om övergångsregler för  vissa försäkringar gäller för tjänstepensionsföretag.
Lagen om försäkringsdistribution
16 §
Utöver bestämmelserna i denna lag gäller lagen 
(2018:1219) om försäkringsdistribution för  tjänstepensionsföretag. Vid tillämpningen av bestämmelserna i  den lagen ska det som sägs om försäkringsföretag avse  tjänstepensionsföretag. Vid tillämpningen av 9 kap. 14 §  tredje stycket lagen om försäkringsdistribution, får avgiften  inte vara så stor att tjänstepensionsföretaget därefter inte  uppfyller kraven i 4 kap. 1 § denna lag.
När det gäller lämnande av information vid distribution av  kollektivavtalsgrundade tjänstepensionsförsäkringar eller  gruppförsäkringar får avtal ingås om avvikelse från första  stycket och bestämmelserna i lagen om försäkringsdistribution  i fråga om
1. vilken information som ska lämnas, och
2. när, hur och av vem informationen ska lämnas.
När det gäller tjänstepensionsförsäkringar som följer av en  överenskommelse mellan en arbetsgivarorganisation och en  central arbetstagarorganisation, får avtal enligt andra  stycket ingås av avtalsparterna.
När det gäller andra tjänstepensionsförsäkringar än sådana som  anges i tredje stycket eller gruppförsäkringar, får  tjänstepensionsföretag ingå avtal enligt andra stycket med  kollektivavtalsparterna eller andra som kan anses företräda de  försäkrade.
Lag (2021:269)
.
Bemyndigande
17 §
Regeringen eller den myndighet som regeringen bestämmer  får meddela föreskrifter om vad tjänstepensionsföretag ska  iaktta vid tillämpningen av 16 § första stycket.
Lag (2021:269)
.
2 kap. Tillstånd för tjänstepensionsföretag
Tillståndsplikt
1 §
Tjänstepensionsverksamhet som tjänstepensionsföretag får  bara drivas efter tillstånd. Tillstånd får ges ett aktiebolag,  ett ömsesidigt tjänstepensionsbolag, en  tjänstepensionsförening, ett ömsesidigt försäkringsbolag eller  en försäkringsförening.
Europabolag och europakooperativ
2 §
I fråga om europabolag och europakooperativ som driver  tjänstepensionsverksamhet som tjänstepensionsföretag enligt  denna lag och som har ett sådant förvaltningssystem som avses  i artiklarna 39-42 i rådets förordning (EG) nr 2157/2001 av  den 8 oktober 2001 om stadga för europabolag eller artiklarna 
37-41 i rådets förordning (EG) nr 1435/2003 av den 22 juli 
2003 om stadga för europeiska kooperativa föreningar ska  följande bestämmelser om styrelsen eller dess ledamöter  tillämpas på tillsynsorganet eller dess ledamöter:
- 4 § första stycket 4 om ledningsprövning,
- 15 kap. 12 § om återkallelse av tillstånd,
- 16 kap. 36 § om tystnadsplikt,
- 4 kap. 9 § första stycket 1 försäkringsrörelselagen 
(2010:2043) om avtal med eller till förmån för  styrelseledamot,
- 11 kap. 8 § och 13 kap. 17 § försäkringsrörelselagen om  uppgifter inför styrelseval,
- 11 kap. 10 § och 13 kap. 11 § försäkringsrörelselagen om jäv  för styrelseledamot, och
- 17 kap. 13 § försäkringsrörelselagen om rätt för  Finansinspektionen att sammankalla styrelsen och närvara vid  sådant sammanträde samt delta i överläggningarna.
Av 16 § andra stycket och 22 § lagen (2004:575) om europabolag  samt 21 § andra stycket och 26 § lagen (2006:595) om  europakooperativ framgår att de i första stycket angivna  bestämmelserna om styrelsen eller dess ledamöter ska tillämpas  också på ett europabolags eller ett europakooperativs  lednings- eller förvaltningsorgan eller dess ledamöter.
Förhandsbesked
3 §
Finansinspektionen ska, efter ansökan, lämna  förhandsbesked om huruvida det krävs tillstånd för en planerad  verksamhet.
Förutsättningar för tillstånd att driva  tjänstepensionsverksamhet som tjänstepensionsföretag
Förutsättningar för tillstånd
4 §
Ett företag ska ges tillstånd att driva  tjänstepensionsverksamhet som tjänstepensionsföretag, om
1. bolagsordningen eller stadgarna stämmer överens med denna  lag och andra författningar som reglerar ett företags  bolagsordning eller stadgar samt i övrigt innehåller de  särskilda bestämmelser som behövs med hänsyn till omfattningen  och arten av den planerade verksamheten,
2. den planerade verksamheten kan antas komma att uppfylla  kraven enligt bestämmelserna i denna lag och andra  författningar som reglerar företagets verksamhet,
3. den som kommer att ha ett kvalificerat innehav i ett  tjänstepensionsaktiebolag bedöms lämplig att utöva ett  väsentligt inflytande över ledningen av  tjänstepensionsaktiebolaget, och
4. den som avses ingå i styrelsen för företaget eller vara  verkställande direktör i det, eller vara ersättare för någon  av dem, eller den som avses ansvara för en sådan central  funktion som anges i 9 kap. 8 § uppfyller de lämplighetskrav  som anges i 9 kap. 3 §.
Vid bedömningen enligt första stycket 3 ska kriterierna i 
12 kap. 3 § beaktas.
Lag (2023:112)
.
Omvandling av försäkringsföretag till tjänstepensionsföretag
5 §
Ett försäkringsföretag ska ges tillstånd att driva  tjänstepensionsverksamhet som tjänstepensionsföretag 
(omvandling), om
1. förutsättningarna enligt 4 § är uppfyllda,
2. den rätt som tillkommer försäkringstagarna, de försäkrade  och andra ersättningsberättigade inte försämras, och
3. ansökan om tillstånd har godkänts
a) i fråga om ett försäkringsaktiebolag, genom ett  bolagsstämmobeslut som stöds av aktieägare med minst två  tredjedelar av såväl de avgivna rösterna som de aktier som är  företrädda på stämman,
b) i fråga om ett ömsesidigt försäkringsbolag, genom ett  bolagsstämmobeslut som stöds av minst två tredjedelar av de  röstande, och
c) i fråga om en försäkringsförening, genom ett  föreningsstämmobeslut som stöds av minst två tredjedelar av de  röstande.
Nära förbindelser
6 §
Om företaget har eller kan förväntas komma att få nära  förbindelser med någon annan, får tillstånd ges bara om  förbindelserna inte hindrar en effektiv tillsyn över  företaget.
Tillstånds varaktighet samt förlängning och ändring av  tillstånd
7 §
Tillstånd att driva tjänstepensionsverksamhet som  tjänstepensionsföretag ges tills vidare eller, om särskilda  omständigheter ger anledning till det, för bestämd tid, högst  tio år, och därutöver till det löpande räkenskapsårets slut.
Vid förlängning av ett tillstånd som har getts ett  tjänstepensionsföretag för bestämd tid samt vid ändring av ett  meddelat tillstånd gäller 4 och 6 §§ i tillämpliga delar.
8 §
Beslut att ansöka om förlängning av ett tillstånd ska i  ett tjänstepensionsaktiebolag och ett ömsesidigt  tjänstepensionsbolag fattas av bolagsstämman och i en  tjänstepensionsförening av föreningsstämman.
Prövning av bolagsordning och stadgar
9 §
Frågan om godkännande av bolagsordning eller stadgar för  ett företag ska prövas i samband med prövningen av om  företaget ska få tillstånd att driva tjänstepensionsverksamhet  som tjänstepensionsföretag.
Ett företags beslut om att anta bolagsordning eller stadgar  får inte registreras innan bolagsordningen eller stadgarna har  godkänts.
10 §
Ett tjänstepensionsföretag som har beslutat att ändra sin  bolagsordning eller sina stadgar ska ansöka om godkännande av  ändringen. Ändringen ska godkännas om bolagsordningen eller  stadgarna stämmer överens med denna lag och andra  författningar som reglerar ett företags bolagsordning eller  stadgar samt i övrigt innehåller de särskilda bestämmelser som  behövs med hänsyn till omfattningen och arten av företagets  verksamhet.
Ett tjänstepensionsföretags beslut om ändring av bolagsordning  eller stadgar får inte registreras innan ändringen har  godkänts.
Vad ett tillstånd ska avse
11 §
Tillstånd att driva tjänstepensionsverksamhet som  tjänstepensionsföretag ska avse en eller flera av följande  försäkringsklasser eller risk som hänför sig till en sådan  klass:
- I a, försäkring där utbetalning av försäkringsbelopp 
(engångsbelopp eller periodiska utbetalningar) är beroende av  en persons eller flera personers liv, dock inte försäkringar  enligt klass III,
- I b, försäkring som meddelas som tillägg till försäkring  enligt klass I a,
- II a, försäkring som utfaller vid giftermål,
- II b, försäkring som utfaller vid födelse,
- III, försäkring som avses i klasserna I a, II a och II b och  som är anknuten till fonder vilka förvaltas av den som har  rätt att driva fondverksamhet enligt lagen (2004:46) om  värdepappersfonder eller till specialfonder vilka förvaltas av  den som har rätt att förvalta specialfonder enligt lagen 
(2013:561) om förvaltare av alternativa investeringsfonder 
(fondförsäkring), och
- IV, sjukförsäkring och olycksfallsförsäkring som gäller för  längre tid än fem år, under obestämd tid eller till dess den  försäkrade uppnått en viss ålder och som inte får sägas upp av  tjänstepensionsföretaget eller får sägas upp bara under  särskilda förhållanden som anges i försäkringsavtalet.
Ansökan om tillstånd
Ansökan om tillstånd före registrering eller bildande
12 §
Ett aktiebolag får ansöka om tillstånd att driva  tjänstepensionsverksamhet som tjänstepensionsföretag innan  bolaget har registrerats i aktiebolags- eller  europabolagsregistret.
Om ett aktiebolag har ansökt om tillstånd inom sex månader  från det att stiftelseurkunden undertecknades, ska tidsfristen  i 2 kap. 22 § aktiebolagslagen (2005:551) för när styrelsen  ska anmäla bolaget för registrering räknas från  tillståndsbeslutet.
Ett ömsesidigt tjänstepensionsbolag och en  tjänstepensionsförening ska ansöka om tillstånd innan bolaget  respektive föreningen har bildats.
Verksamhetsplan
13 §
En ansökan om tillstånd att driva  tjänstepensionsverksamhet som tjänstepensionsföretag ska  innehålla en plan för den tilltänkta verksamheten.
Prövningen av ansökan
14 §
En ansökan om tillstånd att driva  tjänstepensionsverksamhet som tjänstepensionsföretag, liksom  frågor om godkännande av bolagsordning eller stadgar enligt 9  eller 10 §, prövas av Finansinspektionen.
Bemyndigande
15 §
Regeringen eller den myndighet som regeringen bestämmer  får meddela föreskrifter om vad en sådan verksamhetsplan som  avses i 13 § ska innehålla.
3 kap. Gränsöverskridande verksamhet
Rätt att driva gränsöverskridande verksamhet
1 §
Ett tjänstepensionsföretag får driva gränsöverskridande  verksamhet om Finansinspektionen godkänner det.
Med gränsöverskridande verksamhet avses  tjänstepensionsverksamhet där förhållandet mellan det  uppdragsgivande företaget och den som i egenskap av  försäkringstagare eller försäkrad har rätt till ersättning  regleras av social- och arbetsmarknadslagstiftning på tjänste-
pensionsområdet i ett annat land inom EES.
Underrättelse om den planerade verksamheten
2 §
Ett tjänstepensionsföretag ska underrätta  Finansinspektionen om det avser att driva gränsöverskridande  verksamhet.
Underrättelsen ska innehålla uppgift om
1. det uppdragsgivande företagets namn och hemvist,
2. vilket lands social- och arbetsmarknadslagstiftning som  reglerar förhållandet mellan det uppdragsgivande företaget och  den som i egenskap av försäkringstagare eller försäkrad har  rätt till ersättning (värdlandet), och
3. det huvudsakliga innehållet i de överenskommelser som ska  ligga till grund för tjänstepensionsförsäkringarna.
Godkännande av den planerade verksamheten
Förutsättningar för godkännande
3 §
Finansinspektionen ska godkänna den planerade verksamheten  om inspektionen bedömer att
1. tjänstepensionsföretagets organisation är ändamålsenlig med  hänsyn till den planerade verksamheten,
2. företagets finansiella situation är tillfredsställande med  hänsyn till den planerade verksamheten, och
3. den som ska leda verksamheten har tillräcklig kompetens och  erfarenhet och i övrigt är lämplig för uppgiften.
Meddelande till den behöriga myndigheten
4 §
Om Finansinspektionen godkänner den planerade  verksamheten, ska inspektionen lämna ett meddelande till den  behöriga myndigheten i värdlandet.
Meddelandet ska lämnas inom tre månader från det att  underrättelsen enligt 2 § togs emot.
Finansinspektionen ska underrätta tjänstepensionsföretaget om  att meddelandet lämnas.
Beslut ifall verksamheten inte godkänns
5 §
Om Finansinspektionen bedömer att det inte finns  förutsättningar för att godkänna den planerade verksamheten  enligt 3 § eller av någon annan anledning inte lämnar ett  meddelande enligt 4 § första stycket, ska inspektionen meddela  beslut om detta inom tre månader från det att underrättelsen  enligt 2 § togs emot.
Underrättelse om tillämpliga regler
6 §
Om Finansinspektionen med anledning av ett meddelande  enligt 4 § första stycket får information om vilka regler för  verksamheten som är tillämpliga i värdlandet, ska inspektionen  underrätta tjänstepensionsföretaget om dessa regler.
Om Finansinspektionen får information om att reglerna för  verksamheten har ändrats, ska inspektionen underrätta  tjänstepensionsföretaget om ändringarna.
När verksamheten får påbörjas
7 §
Den gränsöverskridande verksamheten får påbörjas när  tjänstepensionsföretaget har tagit emot en underrättelse från  Finansinspektionen om vilka regler för verksamheten som är  tillämpliga i värdlandet, eller i varje fall sex veckor efter  det att den behöriga myndigheten i det landet tagit emot  inspektionens meddelande enligt 4 § första stycket.
Underrättelse om ändrade förhållanden
8 §
Om något av de förhållanden som angetts i en underrättelse  enligt 2 § ska ändras sedan verksamheten har inletts, ska  tjänstepensionsföretaget underrätta Finansinspektionen om  ändringen minst en månad innan den genomförs.
Om Finansinspektionen anser att ändringen inte får göras utan  ett nytt förfarande enligt 1-7 §§, ska inspektionen meddela  beslut om det inom en månad från det att underrättelsen om  ändringen togs emot.
4 kap. Grundläggande bestämmelser om ett  tjänstepensionsföretags verksamhet
Stabilitet
1 §
Tjänstepensionsverksamhet som tjänstepensionsföretag ska  drivas med en för verksamhetens omfattning och art  tillfredsställande soliditet, likviditet och kontroll över  försäkringsrisker, investeringsrisker och verksamhetsrisker,  så att åtagandena mot försäkringstagarna, de försäkrade och  andra ersättningsberättigade kan fullgöras.
Information
Skyldighet att lämna information
2 §
Ett tjänstepensionsföretag ska lämna den information som  behövs om företaget och de tjänstepensionsförsäkringar som  företaget meddelar till försäkringstagarna, de försäkrade,  andra ersättningsberättigade och dem som erbjuds att teckna en  tjänstepensionsförsäkring. Informationen ska vara anpassad  efter försäkringarnas art och tydligt visa försäkringarnas  villkor och värdeutveckling.
Pensionsbesked
3 §
Ett tjänstepensionsföretag ska varje år lämna ett  pensionsbesked till dem som i egenskap av försäkringstagare  eller försäkrade är berättigade till ersättning ur en  tjänstepensionsförsäkring. Pensionsbeskedet ska innehålla  uppgifter om de individuella förmånerna för den aktuella  försäkringen och en upplysning om var ytterligare information  finns tillgänglig.
Information om kollektivavtalsgrundad  tjänstepensionsförsäkring m.m.
3 a §
När det gäller kollektivavtalsgrundade  tjänstepensionsförsäkringar eller gruppförsäkringar får avtal  ingås om avvikelse från 2 och 3 §§ i fråga om
1. vilken information som ska lämnas, och
2. när, hur och av vem informationen ska lämnas.
När det gäller tjänstepensionsförsäkringar som följer av en  överenskommelse mellan en arbetsgivarorganisation och en  central arbetstagarorganisation, får avtal enligt första  stycket ingås av avtalsparterna.
När det gäller andra tjänstepensionsförsäkringar än sådana som  anges i andra stycket eller gruppförsäkringar, får  tjänstepensionsföretag ingå avtal enligt första stycket med  kollektivavtalsparterna eller andra som kan anses företräda de  försäkrade.
Lag (2021:269)
.
God tjänstepensionsstandard
4 §
Ett tjänstepensionsföretags verksamhet ska drivas enligt  god tjänstepensionsstandard.
Förbud mot främmande verksamhet
5 §
Ett tjänstepensionsföretag får inte driva annan verksamhet  än tjänstepensionsverksamhet avseende  tjänstepensionsförsäkringar och därmed sammanhängande  verksamhet.
Förbud mot att ställa säkerhet för tredje man
6 §
I tjänstepensionsverksamhet som drivs enligt denna lag får  säkerhet inte ställas för tredje man.
Upplåning
7 §
Ett tjänstepensionsföretag får ta upp eller ta över lån 
(upplåning) bara om det görs för att tillgodose tillfälliga  likviditetsbehov eller för att uppfylla kraven på en  tillräcklig kapitalbas i 7 kap.
Utöver första stycket krävs att den samlade upplåningen är av  ringa betydelse med hänsyn till verksamhetens omfattning och  kapitalbasens storlek.
Om det finns särskilda skäl, får Finansinspektionen i ett  enskilt fall besluta om undantag från kravet på att  upplåningen ska vara av ringa betydelse.
Tillämpning av försäkringsrörelselagen
8 §
Följande bestämmelser i 4 kap. försäkringsrörelselagen 
(2010:2043) gäller för tjänstepensionsföretag:
- 9 och 10 §§ om avtal med en jävskrets om tjänster,
- 11 § om försäkringar med solidarisk ansvarighet,
- 12 § om förbud mot att förespegla återbäring,
- 13 § om förbud mot meddelande av nya försäkringar vid  likvidation eller konkurs,
- 14-16 §§ om sekretess m.m.,
- 17 § om huvudkontor i Sverige, och
- 17 a och 17 b §§ om återköp och överföring.
Vid tillämpning av bestämmelserna ska det som sägs om  försäkringsföretag gälla tjänstepensionsföretag.
9 §
Tjänstepensionsföretag ska även tillämpa 4 kap. 17 c §  försäkringsrörelselagen (2010:2043) och föreskrifter som har  meddelats med stöd av 4 kap. 18 § 5 samma lag. Vid tillämpning  av bestämmelserna ska det som sägs om försäkringsföretag gälla  tjänstepensionsföretag.
Rätt att meddela föreskrifter
10 §
Regeringen eller den myndighet som regeringen bestämmer  får meddela föreskrifter om
1. vilka åtgärder ett tjänstepensionsföretag ska vidta för att  uppfylla de krav på soliditet, likviditet och riskhantering  som avses i 1 §,
2. vilken information ett tjänstepensionsföretag ska lämna  enligt 2 §,
3. innehållet i pensionsbeskedet som avses i 3 §,
4. vilka åtgärder ett tjänstepensionsföretag ska vidta för att  uppfylla de krav på god tjänstepensionsstandard som avses i 
4 §, och
5. villkor för upplåning enligt 7 §.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela föreskrifter om  hur information ska lämnas enligt 2 och 3 §§.
5 kap. Försäkringstekniska avsättningar
Omfattningen av de försäkringstekniska avsättningarna
1 §
Ett tjänstepensionsföretags försäkringstekniska  avsättningar ska motsvara det belopp som krävs för att  företaget vid varje tidpunkt ska kunna uppfylla alla åtaganden  som skäligen kan förväntas uppkomma med anledning av ingångna  försäkringsavtal.
De försäkringstekniska avsättningarna ska motsvara företagets  ansvarighet för
1. försäkringsfall, förvaltningskostnader och andra kostnader  under resten av avtalsperioden för löpande försäkringar 
(livförsäkringsavsättning),
2. inträffade oreglerade försäkringsfall, kostnader för  regleringen av dessa samt återbäring som förfallit till  betalning men inte betalats ut (oreglerade skador),
3. sådan återbäring som är garanterad i nominella eller reala  belopp (garanterad återbäring) och som inte omfattas av 1  eller 2,
4. återbäring som är villkorad av värdeförändringar på  tillgångar eller av ett visst försäkringstekniskt resultat som  försäkringstagarna, de försäkrade eller andra  ersättningsberättigade står risken för (villkorad återbäring),  och
5. fondförsäkringsåtaganden där försäkringstagarna, de  försäkrade eller andra ersättningsberättigade bär  investeringsrisken.
Beräkningen av de försäkringstekniska avsättningarna
Beräkningsmetoder
2 §
Ett tjänstepensionsföretag ska beräkna de  försäkringstekniska avsättningarna utan avdrag för avgiven  återförsäkring och de ska motsvara det förväntade nuvärdet av  de framtida kassaflöden som kan uppkomma med anledning av  ingångna försäkringsavtal.
Försäkringstekniska avsättningar som motsvarar ett  tjänstepensionsföretags ansvarighet enligt 1 § andra stycket 4  eller 5 får tas upp till värdet på placeringstillgångarna för  vilka försäkringstagarna, de försäkrade eller andra  ersättningsberättigade bär investeringsrisken, om värdet inte  är lägre än resultatet av en beräkning enligt första stycket.
Aktsam beräkning
3 §
Beräkningen enligt 2 § ska grundas på antaganden om  dödlighet och andra riskmått, räntesatser samt driftskostnader  som var för sig är aktsamma.
Beräkning vid solidarisk ansvarighet
4 §
Ett tjänstepensionsföretag som ansvarar solidariskt för en  försäkring ska vid beräkningen av företagets  försäkringstekniska avsättningar bara beakta den del av  försäkringen som enligt avtal mellan företagen avser det  företaget.
Hur ofta beräkningen ska göras
5 §
Beräkningen av de försäkringstekniska avsättningarna ska  göras minst en gång om året.
Finansinspektionen får i ett enskilt fall besluta om undantag  från första stycket. Beräkningarna ska dock alltid göras minst  vart tredje år.
Aktuariefunktion och krav på dem som utför beräkningarna
6 §
De försäkringstekniska avsättningarna ska beräknas under  överinseende av aktuariefunktionen som avses i 9 kap. 13 §. De  som utför beräkningarna ska ha den kunskap och erfarenhet av  dessa frågor som krävs med hänsyn till omfattningen och arten  av företagets verksamhet.
Bemyndigande
7 §
Regeringen eller den myndighet som regeringen bestämmer  får meddela föreskrifter om de försäkringstekniska  avsättningarnas innehåll och beräkning enligt 1-6 §§.
6 kap. Investeringar
Grundläggande bestämmelser för samtliga investeringar
Aktsamhet och undantag för vissa tillgångar
1 §
Ett tjänstepensionsföretags tillgångar ska investeras i  enlighet med  
2-11 §§ och också i övrigt på ett aktsamt sätt.
Bestämmelserna i 4 och 5 §§ gäller inte för tillgångar som  motsvarar avsättningar för villkorad återbäring och för  fondförsäkringsåtaganden där försäkringstagarna, de försäkrade  eller andra ersättningsberättigade bär investeringsrisken.
Intressen som ska styra investeringarna
2 §
Ett tjänstepensionsföretags tillgångar ska investeras på  det sätt som bäst gagnar försäkringstagarnas, de försäkrades  och andra ersättningsberättigades intressen på såväl kort som  lång sikt. Vid intressekonflikter ska investeringar göras ute-
slutande i försäkringstagarnas, de försäkrades och andra  ersättningsberättigades intressen.
Riskkontroll
3 §
Ett tjänstepensionsföretag får bara göra investeringar i  sådana finansiella instrument och andra tillgångar vars risker  företaget kan identifiera, mäta, övervaka, hantera,  kontrollera och rapportera samt på lämpligt sätt beakta i den  egna risk- och solvensbedömningen enligt 9 kap. 20 §.
Riskspridning
4 §
Ett tjänstepensionsföretag ska göra sina investeringar i  finansiella instrument och andra tillgångar så att lämplig  riskspridning uppnås.
Samtliga tillgångar ska, med beaktande av  tjänstepensionsföretagets försäkringsåtaganden och  förändringar i tillgångarnas framtida värde och avkastning,  investeras så att företagets betalningsberedskap är tillfreds-
ställande och den förväntade avkastningen tillräcklig.
5 §
Ett tjänstepensionsföretag ska göra sina investeringar i  finansiella instrument och andra tillgångar på ett sådant sätt  att det undviker
1. överdrivet beroende av någon särskild tillgång, emittent,  låntagare eller företagsgrupp, och
2. ackumulation av risker i företagets samlade portfölj.
Investeringar i tillgångar från en och samma emittent eller  låntagare eller från företag i en sådan grupp av emittenter  eller låntagare med inbördes anknytning som avses i tredje  stycket får inte innebära att det blir en överdriven  riskkoncentration för tjänstepensionsföretaget.
Med en grupp av emittenter eller låntagare med inbördes  anknytning avses två eller flera fysiska eller juridiska  personer som utgör en helhet från risksynpunkt därför att
- någon av dem har direkt eller indirekt ägarinflytande över  en eller flera av de övriga i gruppen, eller
- de har sådan inbördes anknytning att någon eller samtliga av  de övriga kan råka i betalningssvårigheter om en av dem  drabbas av finansiella problem.
Första och andra styckena gäller inte i fråga om sådana  tillgångar som svenska staten eller en utländsk stat svarar  för.
Reglerade marknader, andra handelsplatser och onoterade  tillgångar
6 §
Ett tjänstepensionsföretags tillgångar ska till  övervägande del investeras på reglerade marknader eller  motsvarande marknader utanför EES. Investeringar i finansiella  instrument och andra tillgångar som inte är föremål för handel  på en reglerad marknad, en MTF-plattform eller en OTF-
plattform eller en motsvarande marknadsplats utanför EES ska  hållas på aktsamma nivåer.
Lag (2021:269)
.
Miljöfaktorer, sociala faktorer och företagsstyrningsfaktorer
7 §
Ett tjänstepensionsföretag får beakta miljöfaktorer,  sociala faktorer och företagsstyrningsfaktorer i sina  investeringsbeslut.
Förvaring av tillgångar
8 §
Ett tjänstepensionsföretags tillgångar ska förvaras på ett  sådant sätt att de alltid är identifierbara och åtkomliga för  företaget. Förvaringen ska ske på ett säkert sätt och ska inte  ge upphov till intressekonflikter.
Derivatinstrument
9 §
Ett tjänstepensionsföretag får använda derivatinstrument  för att sänka den finansiella risken i företaget eller för att  i övrigt effektivisera förvaltningen av företagets tillgångar  och skulder.
Uppdragsgivande företag
10 §
Av de samlade tillgångarna i ett tjänstepensionsföretag  som bara har ett enda uppdragsgivande företag, får
1. högst 5 procent utgöras av aktier och andra värdepapper som  kan jämställas med aktier samt obligationer och andra  skuldförbindelser, om värdepapperen eller skuldförbindelserna  getts ut av det uppdragsgivande företaget, och
2. högst 10 procent utgöras av sådana tillgångar som avses i 1  och som har getts ut av företag i en grupp av emittenter eller  låntagare med inbördes anknytning som det uppdragsgivande  företaget ingår i.
Första stycket gäller inte i fråga om sådana tillgångar som  svenska staten eller en utländsk stat svarar för.
Särskilt om fondförsäkringstillgångar
11 §
Ett tjänstepensionsföretag ska investera premier för  fondförsäkring så att de så nära som möjligt motsvarar andelar  i sådana fonder som är knutna till försäkringen och som  försäkringstagaren eller den försäkrade från tid till annan  bestämmer. Företaget får begränsa antalet fonder som premier  får investeras i.
Tjänstepensionsföretaget får använda utdelning och ersättning  vid inlösen av andelarna bara för förvärv av nya andelar i  anknutna fonder och för utbetalning eller betalning av  kostnader enligt försäkringsavtalet.
Skuldtäckning
Krav på skuldtäckning
12 §
Ett tjänstepensionsföretag ska ha tillgångar för  skuldtäckning som minst uppgår till ett belopp som motsvarar  de försäkringstekniska avsättningarna.
De tillgångar som motsvarar försäkringstekniska avsättningar  ska, utöver det som följer av 1-11 §§, investeras och värderas  enligt 13-15 §§.
Hänsyn till åtagandenas art och löptid
13 §
Ett tjänstepensionsföretags tillgångar som motsvarar  försäkringstekniska avsättningar ska investeras på ett sätt  som är lämpligt med hänsyn till åtagandenas art och löptid.
Värdering till verkligt värde
14 §
De tillgångar som ett tjänstepensionsföretag använder för  skuldtäckning ska värderas till verkligt värde. Från detta  värde ska avdrag göras för skulder som hänför sig till  förvärvet av tillgången.
Fordringar på någon annan än försäkringstagare
15 §
Ett tjänstepensionsföretags fordringar på någon annan än  försäkringstagare ska beaktas bara till den del de överstiger  fordringar som gäldenären har på företaget.
Register över tillgångar som används för skuldtäckning
16 §
Ett tjänstepensionsföretag ska föra ett register som vid  varje tidpunkt utvisar de tillgångar som används för  skuldtäckning och tillgångarnas värde.
Om en tillgång som har antecknats i registret har upplåtits  med sådan rätt att dess fulla värde inte kan utnyttjas för  skuldtäckning, ska detta antecknas i registret.
Förmånsrätt
17 §
Förmånsrätt enligt 4 a § förmånsrättslagen (1970:979)  följer med fordran som
1. grundas på försäkringsavtal, eller
2. avser återbetalning av premier för att ett försäkringsavtal  inte har kommit till stånd eller har upphört att gälla.
Förmånsrätten omfattar de tillgångar som finns upptagna i det  register som anges i 16 § när tjänstepensionsföretaget  försätts i konkurs eller utmätning äger rum.
Principer för aktieägarengagemang
18 §
Ett tjänstepensionsföretag som investerar i aktier som är  upptagna till handel på en reglerad marknad och som har getts  ut av ett bolag inom EES, ska anta principer för sitt  aktieägarengagemang i fråga om sådana aktier. Av principerna  ska det framgå hur företaget integrerar aktieägarengagemanget  i sin investeringsstrategi.
Principerna ska beskriva hur tjänstepensionsföretaget
1. övervakar relevanta frågor om bolag som det investerar i 
(portföljbolag), däribland bolagens strategi, finansiella och  icke-finansiella resultat och risker, kapitalstruktur, sociala  och miljömässiga påverkan och bolagsstyrning,
2. för dialoger med företrädare för portföljbolag,
3. utövar rösträtt och andra rättigheter som är knutna till  aktieinnehavet,
4. samarbetar med andra aktieägare,
5. kommunicerar med relevanta intressenter i portföljbolag,  och
6. hanterar faktiska och potentiella intressekonflikter.
Paragrafen gäller inte för tillgångar som motsvarar  avsättningar för villkorad återbäring och för  fondförsäkringsåtaganden där försäkringstagarna, de försäkrade  eller andra ersättningsberättigade bär investeringsrisken.
19 §
Ett tjänstepensionsföretag ska varje år redogöra för hur  principerna för aktieägarengagemang som avses i 18 § har  tillämpats.
Redogörelsen ska innehålla
1. en allmän beskrivning av tjänstepensionsföretagets  röstningsbeteende i portföljbolagen,
2. en förklaring av de viktigaste omröstningarna, och
3. uppgift om i vilka frågor tjänstepensionsföretaget har  använt sig av råd eller röstningsrekommendationer från en  röstningsrådgivare.
Av redogörelsen ska det också framgå hur  tjänstepensionsföretaget har röstat på portföljbolagens  stämmor. Omröstningar som är obetydliga på grund av ämnet  eller storleken på aktieinnehavet behöver dock inte redovisas.
20 §
Ett tjänstepensionsföretag får avstå från att uppfylla  ett eller flera av kraven i 18 och 19 §§, om företaget tydligt  anger skälen för det.
21 §
Principerna för aktieägarengagemang enligt 18 §, den  årliga redogörelsen enligt 19 § och uppgifter enligt 20 § ska  hållas tillgängliga på tjänstepensionsföretagets webbplats. Om  tjänstepensionsföretaget inte har en egen webbplats får  informationen hållas tillgänglig på en annan webbplats som  enkelt kan nås.
Om tjänstepensionsföretaget inte redovisar omröstningar i den  årliga redogörelsen på grund av att företaget har gett en  sådan kapitalförvaltare som avses i artikel 2 i  Europaparlamentets och rådets direktiv 2007/36/EG av den 11  juli 2007 om utnyttjande av vissa av aktieägares rättigheter i  börsnoterade företag, i lydelsen enligt Europaparlamentets och  rådets direktiv (EU) 2017/828, i uppdrag att ansvara för  investeringarna, ska tjänstepensionsföretaget på webbplatsen  uppge var kapitalförvaltaren har offentliggjort informationen  om omröstningarna.
Informationen ska tillhandahållas utan kostnad.
Bemyndiganden
22 §
Regeringen eller den myndighet som regeringen bestämmer  får meddela föreskrifter om
1. användning av derivatinstrument enligt 9 §,
2. värdering av de tillgångar som avses i 14 § till verkligt  värde, och
3. förande av register enligt 16 §.
7 kap. Kapitalbas
Tillräcklig kapitalbas
1 §
Ett tjänstepensionsföretag ska vid varje tidpunkt, utöver  tillgångar som krävs för skuldtäckning enligt 6 kap. 12 §, ha  en tillräcklig kapitalbas.
Kapitalbasen ska minst uppgå till det riskkänsliga  kapitalkravet beräknat enligt 8 kap. 1-6 a §§. Kapitalbasen  ska dock aldrig vara mindre än det högsta av  minimikapitalkravet beräknat enligt 8 kap. 7-12 §§ eller  garantibeloppet enligt 8 kap. 13 och 14 §§.
Lag (2021:269)
.
Kapitalbasens sammansättning
2 §
Kapitalbasen får omfatta följande poster:
1. inbetalt aktiekapital, garantikapital eller  verksamhetskapital,
2. konsolideringsfond,
3. övrigt eget kapital, och
4. säkerhetsreserv och andra obeskattade reserver.
Lag (2021:269)
.
3 §
Finansinspektionen får i ett enskilt fall besluta att  också andra poster än de som anges i 2 § får ingå i  kapitalbasen.
Avräkning från kapitalbasen
Immateriella tillgångar, utdelning och förutbetalda  anskaffningskostnader
4 §
Från kapitalbasen enligt 2 § ska tjänstepensionsföretaget  räkna av immateriella tillgångar, utdelningar och förutbetalda  anskaffningskostnader.
Aktier och tillskott i vissa företag
5 §
Avräkning från kapitalbasen ska också göras, i de fall som  anges i andra stycket, av det bokförda värdet av aktierna och  av det som har skjutits till i annan form (tillskott) i
1. ett tjänstepensionsföretag,
2. ett försäkringsföretag, ett kreditinstitut, ett institut  för elektroniska pengar, ett värdepappersbolag eller  motsvarande utländska företag,
3. ett utländskt återförsäkringsföretag,
4. ett försäkringsholdingföretag, eller
5. ett finansiellt institut.
En sådan avräkning av det bokförda värdet av aktier eller  tillskott ska göras om
1. tjänstepensionsföretagets ägarandel överstiger 10 procent  av företagets eget kapital, eller
2. tjänstepensionsföretagets ägarandel understiger 10 procent  av företagets eget kapital men
a) tillskottet eller summan av tillskotten överstiger 
10 procent av det egna kapitalet eller de egna fonderna i  företaget eller det sammanlagda bokförda värdet av sådana  tillskott överstiger 10 procent av tjänstepensionsföretagets  kapitalbas, eller
b) tjänstepensionsföretaget direkt eller indirekt äger minst 
20 procent av kapitalet eller av samtliga röster i företaget  eller i övrigt utövar ett betydande inflytande över företagets  driftsmässiga och finansiella styrning och ägandet utgör ett  led i en varaktig förbindelse mellan tjänstepensionsföretaget  och det andra företaget.
6 §
Avräkning enligt 5 § ska inte göras för tillskott som  avser företag som tillsammans med tjänstepensionsföretaget  omfattas av grupptillsyn med avseende på gruppsolvens.  Avräkning ska inte heller göras för tillskott som avser  företag som gemensamt med tjänstepensionsföretaget omfattas av  tillsyn enligt lagen (2006:531) om särskild tillsyn över  finansiella konglomerat.
Skillnad i värderingen av försäkringstekniska avsättningar
7 §
Om det belopp som de försäkringstekniska avsättningarna  uppgår till enligt 5 kap. 2 § är högre än det belopp som de  försäkringstekniska avsättningarna uppgår till enligt de  regler för extern redovisning som tjänstepensionsföretaget  tillämpar, ska skillnaden mellan beloppen räknas av från  kapitalbasen.
Bemyndigande
8 §
Regeringen eller den myndighet som regeringen bestämmer  får meddela föreskrifter om villkor för att ta in, räkna av  och bestämma omfattningen av poster i kapitalbasen samt hur  den i övrigt ska beräknas enligt 2-7 §§.
8 kap. Kapitalkrav
Riskkänsligt kapitalkrav
Beräkning av det riskkänsliga kapitalkravet
1 §
Det riskkänsliga kapitalkravet utgör den minsta storlek på  kapitalbasen som krävs för att tjänstepensionsföretaget med 
97 procents sannolikhet ska ha tillgångar under kommande tolv  månader som täcker värdet av åtagandena gentemot  försäkringstagarna, de försäkrade och andra ersättnings-
berättigade (skyddsnivå). Denna skyddsnivå ska även beaktas  vid beräkningen av kapitalkravet för var och en av de risker  som ingår i det riskkänsliga kapitalkravet.
Det riskkänsliga kapitalkravet ska beräknas under antagandet  att tjänstepensionsföretaget kommer att fortsätta driva sin  verksamhet.
Beräkningsmetod
2 §
Det riskkänsliga kapitalkravet ska beräknas genom en  justerad sammanläggning av kapitalkraven för marknadsrisk  enligt 3 § och försäkringsrisk enligt 4 § med tillägg av  kapitalkravet för operativ risk enligt 5 §. Det riskkänsliga  kapitalkravet ska därefter minskas med
1. ett justeringsbelopp enligt 6 §, och
2. ett justeringsbelopp enligt 6 a §.
Lag (2021:269)
.
Kapitalkravet för marknadsrisk
3 §
Kapitalkravet för marknadsrisk ska beräknas genom en  justerad sammanläggning av kapitalkraven för
1. ränterisk,
2. aktiekursrisk,
3. fastighetsprisrisk,
4. ränteskillnadsrisk,
5. valutakursrisk,
6. koncentrationsrisk, och
7. risk som hänför sig till infrastrukturinvesteringar som  medför en begränsad investeringsrisk och som uppfyller  grundläggande krav på miljömässig hållbarhet (godkända  infrastrukturinvesteringar).
Lag (2021:269)
.
3 a §
Samhällsintresset av att godkända  infrastrukturinvesteringar kommer till stånd ska beaktas vid  beräkningen av det kapitalkrav som avses i 3 § 7.
Lag (2021:269)
.
Kapitalkravet för försäkringsrisk
4 §
Kapitalkravet för försäkringsrisk ska beräknas genom en  justerad sammanläggning av kapitalkraven för åtminstone
1. långlevnads- och dödlighetsrisk,
2. sjuklighetsrisk,
3. annullationsrisk, och
4. kostnadsrisk.
Kapitalkravet för operativ risk
5 §
Kapitalkravet för operativ risk ska beräknas med beaktande  av sådana operativa risker som tjänstepensionsföretaget är  utsatt för och som inte har beaktats vid beräkningen av  kapitalkravet för marknadsrisk eller försäkringsrisk.
Justeringsbelopp
6 §
Justeringsbeloppet enligt 2 § 1 ska motsvara den minskning  av tjänstepensionsföretagets oförutsedda förluster som beror  på
1. att företagets åtaganden gentemot försäkringstagarna, de  försäkrade eller andra ersättningsberättigade minskar till  följd av villkoren i försäkringsavtalet,
2. att företagets uppskjutna skatt förändras, eller
3. en kombination av 1 och 2.
Lag (2021:269)
.
6 a §
Justeringsbeloppet enligt 2 § 2 ska motsvara den  skillnad som uppstår om de försäkringstekniska avsättningarna  för försäkringar enligt 2 kap. 11 § klass I b 
(tilläggsförsäkringar) uppgår till ett lägre belopp enligt 
5 kap. 2 § än enligt de regler för extern redovisning som  tjänstepensionsföretaget tillämpar.
Lag (2021:269)
.
Minimikapitalkrav
Beräkning av minimikapitalkravet
7 §
Minimikapitalkravet för försäkring som avses i 2 kap. 11 §  klasserna I a, II, III och IV utgör summan av följande belopp:
1. Det belopp som är lika med 4 procent av den del av  försäkringstekniska avsättningar enligt 5 kap. 1 § som  motsvarar åtaganden med en finansiell eller försäkringsteknisk  risk för tjänstepensionsföretaget, utan avdrag för avgiven  återförsäkring (bruttoavsättning), multiplicerat med en faktor  som motsvarar förhållandet för det föregående räkenskapsåret  mellan sådana försäkringstekniska avsättningar efter avdrag  för avgiven återförsäkring och bruttoavsättningen. Faktorn får  dock inte understiga 0,85.
2. Det belopp som är lika med 1 procent av försäkringstekniska  avsättningar i övrigt beräknade på det sätt som anges i 1, om  det belopp som ska täcka driftskostnaderna är bestämt för  längre tid än fem år.
3. Det belopp som är lika med 25 procent av de  nettodriftskostnader som är hänförliga till sådana avtal under  föregående räkenskapsår som inte är förenade med någon  investeringsrisk för tjänstepensionsföretaget och där det  belopp som ska täcka driftskostnaderna inte är bestämt för  längre tid än fem år.
4. Det belopp som är lika med 0,3 procent av samtliga positiva  risksummor multiplicerat med en faktor som motsvarar  förhållandet för det föregående räkenskapsåret mellan de  positiva risksummorna efter avdrag för avgiven återförsäkring  och de positiva risksummorna utan sådant avdrag. Faktorn får  dock inte understiga 0,5.
För försäkringar enbart för dödsfall ska vid tillämpningen av  första stycket 4 i stället för 0,3 procent gälla 0,1 procent  om försäkringstiden är högst tre år och 0,15 procent om  försäkringstiden är längre än tre år men högst fem år.
Minimikapitalkrav för tilläggsförsäkringar
8 §
Minimikapitalkravet för försäkringar enligt 2 kap. 11 §  klass I b (tilläggsförsäkring) ska beräknas med utgångspunkt i  premiebasen eller ersättningsbasen.
Premiebasen
9 §
Premiebasen grundas på det högsta av
1. ett belopp som uppgår till förfallna premier brutto under  det föregående räkenskapsåret med avdrag för dels ingående  skatter och avgifter, dels premier för de försäkringsavtal som  annullerats under samma tid, eller
2. bruttovärdet av de intjänade premierna.
Premiebasen utgörs av 18 procent av det högsta beloppet enligt  första stycket, till den del beloppet motsvarar högst femtio  miljoner euro, och 16 procent av återstoden.
Ersättningsbasen
10 §
Ersättningsbasen grundas på ett belopp bestående av
1. genomsnittet av utbetalda ersättningar brutto för vart och  ett av de tre föregående räkenskapsåren med avdrag för  mottagna regressbelopp under samma tid, och
2. en tredjedel av avsättningen för oreglerade skador brutto  vid det föregående räkenskapsårets utgång minskad med en  tredjedel av avsättningen för oreglerade skador brutto vid  början av den treårsperiod som slutar med det föregående  räkenskapsårets utgång.
Ersättningsbasen utgörs av 26 procent av detta belopp till den  del beloppet motsvarar högst trettiofem miljoner euro och 
23 procent av återstoden.
Beräkning av minimikapitalkravet för tilläggsförsäkring
11 §
Minimikapitalkravet för tilläggsförsäkring utgörs av det  högsta av premiebasen eller ersättningsbasen, multiplicerad  med en kvot som för de tre närmast föregående räkenskapsåren  motsvarar förhållandet mellan å ena sidan summan av utbetalda  ersättningar och förändringen i avsättningen för oreglerade  skador efter avdrag för återförsäkrares andel samt å andra  sidan summan av utbetalda ersättningar och förändringen i  avsättningen för oreglerade skador utan avdrag för  återförsäkrares andel. Kvoten får dock inte understiga 0,5.
Om tjänstepensionsföretagets verksamhet inte har pågått så  länge som förutsätts enligt bestämmelserna om  ersättningsbasen, ska minimikapitalkravet beräknas med  utgångspunkt i premiebasen.
12 §
Om det beräknade minimikapitalkravet för  tilläggsförsäkring är lägre än föregående års  minimikapitalkrav, ska minimikapitalkravet i stället bestämmas  till minimikapitalkravet för föregående år multiplicerat med  förhållandet mellan försäkringstekniska avsättningar för  oreglerade skador vid utgången av det närmaste föregående  räkenskapsåret och de försäkringstekniska avsättningarna för  oreglerade skador i början av det närmast föregående  räkenskapsåret. Vid beräkningarna ska återförsäkring inte ingå  i de försäkringstekniska avsättningarna. Kvoten får inte över-
stiga 1,0.
Garantibelopp
13 §
Garantibeloppet ska uppgå till ett belopp som motsvarar 
790 prisbasbelopp enligt socialförsäkringsbalken.
14 §
Om det finns särskilda skäl, får Finansinspektionen i ett  enskilt fall besluta att garantibeloppet sätts ned med högst  hälften.
Åtgärder ifall kapitalkraven inte uppfylls
15 §
Ett tjänstepensionsföretag ska omedelbart underrätta  Finansinspektionen om företaget inte uppfyller det  riskkänsliga kapitalkravet, minimikapitalkravet eller  garantibeloppet eller om det finns risk för detta under de  närmaste tre månaderna.
I 15 kap. 5 och 8 §§ finns bestämmelser om skyldigheten att  upprätta en åtgärdsplan eller en finansiell saneringsplan  ifall det riskkänsliga kapitalkravet, minimikapitalkravet  eller garantibeloppet inte uppfylls.
Bemyndiganden
16 §
Regeringen eller den myndighet som regeringen bestämmer  får meddela föreskrifter om
1. beräkningen av det riskkänsliga kapitalkravet enligt 
2-6 a §§, och
2. villkoren för nedsättning av garantibeloppet enligt 14 §.
Lag (2021:269)
.
9 kap. Företagsstyrning
Företagsstyrningssystem
1 §
Ett tjänstepensionsföretag ska ha ett  företagsstyrningssystem som säkerställer att företaget styrs  på ett sunt och ansvarsfullt sätt. Systemet ska regelbundet  ses över.
Företagsstyrningssystemet ska vara utformat så att det står i  proportion till storleken, arten, omfattningen och  komplexiteten i tjänstepensionsföretagets verksamhet.
Kontinuitet i verksamheten
2 §
Ett tjänstepensionsföretag ska ha system, resurser och  rutiner som är lämpliga för att verksamheten ska kunna drivas  med kontinuitet och i enlighet med gällande regler. Nätverks-  och informationssystem ska uppfylla kraven i  Europaparlamentets och rådets förordning (EU) 2022/2554 av den 
14 december 2022 om digital operativ motståndskraft för  finanssektorn och om ändring av förordningarna (EG)  nr 1060/2009, (EU) nr 648/2012, (EU) nr 600/2014, (EU)  nr 909/2014 och (EU) 2016/1011.
Ett tjänstepensionsföretag ska ha en beredskapsplan.
Lag (2024:1291)
.
Lämplighetskrav
3 §
Ett tjänstepensionsföretag ska säkerställa att
1. den som ingår i styrelsen för företaget eller är  verkställande direktör i det, eller är ersättare för någon av  dem, har de insikter och den erfarenhet som krävs för att  delta i ledningen av tjänstepensionsföretaget och i övrigt är  lämplig för uppgiften, och
2. den som ansvarar för eller utför arbete i en sådan central  funktion som avses i 8 § har de insikter och den erfarenhet  som krävs för en sådan uppgift och i övrigt är lämplig för  uppgiften.
Tjänstepensionsföretaget ska snarast möjligt till  Finansinspektionen anmäla ändringar av vilka som ingår i dess  ledning enligt första stycket 1 eller som ansvarar för en  central funktion i företaget enligt första stycket 2.
Tjänstepensionsföretaget ska underrätta inspektionen om någon  av de personer som avses i första stycket har ersatts på grund  av att han eller hon inte längre uppfyller lämplighetskraven.
Styrdokument
4 §
Ett tjänstepensionsföretag ska upprätta och följa följande  styrdokument:
1. styrdokument för riskhantering med avseende på de risker  som avses i 15 § andra stycket 1-7,
2. styrdokument för internkontroll,
3. styrdokument för internrevision,
4. försäkringstekniska riktlinjer,
5. styrdokument för verksamhet som omfattas av bestämmelser om  uppdragsavtal enligt denna lag,
6. styrdokument för uppgiftslämnande till Finansinspektionen  och kvalitetskontroll av uppgifterna,
7. styrdokument för ersättningar,
8. investeringsriktlinjer, och
9. styrdokument för hantering av intressekonflikter mellan  företagets intressenter.
Styrdokumenten ska fastställas av styrelsen. De ska utvärderas  och ses över minst en gång per år.
5 §
De försäkringstekniska riktlinjerna ska ges in till  Finansinspektionen senast den dag de börjar användas. Detta  gäller också när riktlinjerna ändras.
Tillsammans med riktlinjerna ska det lämnas en redogörelse för  de konsekvenser som riktlinjerna får för  tjänstepensionsföretaget, försäkringstagarna, de försäkrade  och andra ersättningsberättigade.
Riktlinjerna ska kompletteras med ett försäkringstekniskt  beräkningsunderlag.
Om det med hänsyn till försäkringarnas beskaffenhet eller av  något annat särskilt skäl saknas anledning att upprätta ett  försäkringstekniskt beräkningsunderlag, får Finansinspektionen  i ett enskilt fall besluta om undantag från skyldigheten att  upprätta ett sådant underlag.
6 §
Ett tjänstepensionsföretag ska regelbundet offentliggöra  information om styrdokumentet för ersättningar.
7 §
Investeringsriktlinjerna ska ges in till  Finansinspektionen senast den dag de börjar användas. Detta  gäller också när riktlinjerna ändras. Investeringsriktlinjerna  ska ses över snarast möjligt om det sker en väsentlig för-
ändring av investeringspolicyn. Investeringsriktlinjerna ska  offentliggöras.
Tillsammans med riktlinjerna ska det lämnas en redogörelse för  de konsekvenser som riktlinjerna får för  tjänstepensionsföretaget, försäkringstagarna, de försäkrade  och andra ersättningsberättigade.
Investeringsriktlinjerna ska innehålla uppgifter om
1. metoder för att mäta investeringsrisker,
2. tjänstepensionsföretagets processer för riskhantering och  fördelning mellan olika tillgångar i förhållande till  pensionsåtagandenas art och löptid, samt
3. hur hänsyn tas i investeringspolicyn till miljöfaktorer,  sociala faktorer och företagsstyrningsfaktorer.
Centrala funktioner
Vilka centrala funktioner ett tjänstepensionsföretag ska ha
8 §
Ett tjänstepensionsföretag ska ha funktioner för  riskhantering, regelefterlevnad och internrevision samt en  aktuariefunktion (centrala funktioner).
Skyldighet att rapportera till Finansinspektionen
9 §
Den som ansvarar för en central funktion i ett  tjänstepensionsföretag ska underrätta Finansinspektionen om  styrelsen eller den verkställande direktören inte vidtar  lämpliga åtgärder inom skälig tid efter att de informerats om  att det inom funktionen har
1. upptäckts att det finns en betydande risk att företaget  inte kommer att uppfylla ett väsentligt krav enligt lag och  detta kan få väsentlig påverkan på försäkringstagarnas, de  försäkrades eller andra ersättningsberättigades intressen,  eller
2. konstaterats att det förekommit en väsentlig överträdelse  av lag eller andra bestämmelser som gäller för företagets  verksamhet.
Funktionen för riskhantering
10 §
Funktionen för riskhantering ska ges en struktur som  underlättar genomförande av det riskhanteringssystem som avses  i 14 §.
Funktionen för riskhantering ska
1. utvärdera systemet för riskhantering,
2. identifiera, värdera och övervaka de risker som omfattas av  systemet för riskhantering, och
3. rapportera till styrelsen och den verkställande direktören  om de risker som tjänstepensionsföretaget är eller kan komma  att bli exponerat för samt beroenden mellan risker.
Funktionen för regelefterlevnad
11 §
Funktionen för regelefterlevnad ska
1. rapportera till styrelsen och den verkställande direktören  i fråga om efterlevnaden av
a) bestämmelserna i denna lag och föreskrifter som har  meddelats med stöd av denna lag,
b) de bestämmelser i försäkringsrörelselagen (2010:2043) som  enligt denna lag gäller för tjänstepensionsföretag, och
c) föreskrifter och riktlinjer som har meddelats av en behörig  myndighet i ett annat land inom EES där  tjänstepensionsföretaget, i förekommande fall, driver  gränsöverskridande verksamhet,
2. lämna råd till företagets styrelse och den verkställande  direktören om hur bristande efterlevnad av bestämmelser  enligt 1 kan förebyggas,
3. bedöma konsekvenserna av förändringar i bestämmelser  enligt 1, och
4. identifiera och bedöma risker för bristande efterlevnad av  bestämmelserna enligt 1.
Funktionen för internrevision
12 §
Funktionen för internrevision ska
1. utvärdera det system för internkontroll som avses i 18 §,
2. utvärdera andra delar av företagsstyrningssystemet, och
3. rapportera resultat och lämna rekommendationer efter  utvärderingarna till tjänstepensionsföretagets styrelse.
Funktionen för internrevision ska utföra sina uppgifter med  opartiskhet och vara oberoende från den verksamhet som  utvärderas.
Den som ska ansvara för eller utföra arbete i funktionen för  internrevision ska ha de kunskaper och erfarenheter av  funktionens uppgifter som är tillräckliga med hänsyn till  arten, omfattningen och komplexiteten av företagets  verksamhet.
Aktuariefunktionen
13 §
Aktuariefunktionen ska
1. samordna och svara för kvaliteten i de försäkringstekniska  beräkningarna och utredningarna,
2. bistå styrelsen och den verkställande direktören och på  eget initiativ rapportera till dem i frågor som rör metoder,  beräkningar och bedömningar av
a) de försäkringstekniska avsättningarna,
b) värderingen av försäkringsriskerna, och
c) återförsäkringsskydd och andra riskreduceringstekniker, och
3. bidra till tjänstepensionsföretagets riskhanteringssystem.
Den som ska ansvara för eller utföra arbete i  aktuariefunktionen ska ha de kunskaper och erfarenheter av  funktionens uppgifter som är tillräckliga med hänsyn till  arten, omfattningen och komplexiteten av riskerna i tjänste-
pensionsföretagets verksamhet.
Tjänstepensionsföretaget ska utse minst en oberoende person  som ansvarar för aktuariefunktionen.
System för riskhantering
Grundläggande bestämmelse om riskhanteringssystem
14 §
Ett tjänstepensionsföretag ska ha ett system för  riskhantering. Systemet ska innehålla de strategier, processer  och rapporteringsrutiner som behövs för att säkerställa att  företaget fortlöpande kan identifiera, värdera, övervaka,  hantera och rapportera risker samt beroenden mellan risker.
Systemet ska vara integrerat i företagets organisations- och  beslutsstruktur. Det ska vara utformat med lämplig hänsyn till  de personer som leder företaget eller ingår i en central  funktion.
Omfattningen av riskhanteringssystemet
15 §
Systemet för riskhantering ska avse såväl de risker som  täcks av det riskkänsliga kapitalkravet som risker som inte,  eller bara delvis, täcks av det kravet.
Systemet ska omfatta risker inom följande områden:
1. försäkringsrisker,
2. matchningsrisker,
3. investeringsrisker, särskilt avseende derivatinstrument och  liknande åtaganden,
4. likviditets- och koncentrationsrisker,
5. operativa risker,
6. risker hänförliga till återförsäkring och andra  riskreduceringstekniker,
7. miljörisker, sociala risker och företagsstyrningsrisker  hänförliga till investeringsportföljen och dess förvaltning,  och
8. beroenden mellan risker som företaget är eller kan komma  att bli exponerat för.
Om försäkringstagarna, de försäkrade eller andra  ersättningsberättigade bär investeringsrisker, ska systemet  för riskhantering även beakta riskerna ur deras synvinkel.
Regelbunden utvärdering
16 §
Ett tjänstepensionsföretag ska regelbundet bedöma hur  känsliga de försäkringstekniska avsättningarna och  kapitalbasen är för de antaganden som ligger till grund för  fastställandet av den ränta som används vid beräkningen av de  försäkringstekniska avsättningarna.
Analys av externa bedömningar från kreditvärderingsinstitut
17 §
Ett tjänstepensionsföretag som använder bedömningar från  externa kreditvärderingsinstitut vid beräkningar av de  försäkringstekniska avsättningarna eller det riskkänsliga  kapitalkravet ska, när det är möjligt, göra en egen bedömning  av de externa värderingarna.
System för internkontroll
18 §
Ett tjänstepensionsföretag ska ha ett system för  internkontroll.
Systemet ska omfatta
1. förvaltnings- och redovisningsmetoder,
2. ramar för internkontrollen,
3. lämpliga rapporteringsrutiner, och
4. funktionen för regelefterlevnad.
System för ersättningar
19 §
Ett tjänstepensionsföretag ska ha ett system för  ersättningar som skapar en sund och effektiv riskhantering.
Systemet ska omfatta ersättningar till
1. dem som ingår i styrelsen för företaget eller är  verkställande direktör i det, eller är ersättare för någon av  dem,
2. dem som ansvarar för eller utför arbete i centrala  funktioner, och
3. andra som kan påverka företagets riskprofil.
Risk- och solvensbedömning
Egen risk- och solvensbedömning
20 §
Ett tjänstepensionsföretag ska genomföra och dokumentera  en egen risk- och solvensbedömning.
I den egna risk- och solvensbedömningen ska det göras en  bedömning av
1. företagets totala solvensbehov med hänsyn till dess  specifika riskprofil, risktolerans och affärsstrategi,
2. företagets fortlöpande efterlevnad av bestämmelserna om det  riskkänsliga kapitalkravet och minimikapitalkravet samt  försäkringstekniska avsättningar, och
3. hur betydande skillnaderna är mellan företagets riskprofil  och de antaganden om risker som har legat till grund för  beräkningen av det riskkänsliga kapitalkravet.
För bedömningen enligt andra stycket 1 ska  tjänstepensionsföretaget ha processer som säkerställer att de  risker som företaget är eller kan komma att bli exponerat för,  på såväl kort som lång sikt, identifieras och värderas. Före-
taget ska redovisa de processer som använts vid bedömningen.
Den egna risk- och solvensbedömningen ska ingå som en  integrerad del i tjänstepensionsföretagets affärsstrategier  och ska beaktas vid företagets strategiska beslut.
Regelbundna bedömningar
21 §
Den egna risk- och solvensbedömningen ska genomföras  minst en gång per år. Om en väsentlig förändring skett av de  risker som företaget är utsatt för, ska en ny sådan bedömning  genomföras snarast möjligt.
Rapportering
22 §
Ett tjänstepensionsföretag ska rapportera resultatet av  varje egen risk- och solvensbedömning till Finansinspektionen.
Uppdragsavtal
Grundläggande bestämmelser om uppdragsavtal
23 §
Ett tjänstepensionsföretag får, med de begränsningar som  följer av 24 §, uppdra åt någon annan att utföra ett visst  arbete och vissa funktioner som ingår i företagets  tjänstepensionsverksamhet (uppdragsavtal). Ett sådant uppdrag  inskränker inte företagets ansvar enligt denna lag.
Tjänstepensionsföretaget ska välja uppdragstagare med omsorg  och löpande följa upp den verksamhet som omfattas av  uppdragsavtal för att säkerställa att verksamheten fungerar  tillfredsställande.
Ett uppdragsavtal ska vara skriftligt och tydligt ange  parternas rättigheter och skyldigheter.
Begränsningar i möjligheten att ingå uppdragsavtal
24 §
Ett uppdragsavtal mellan ett tjänstepensionsföretag och  en uppdragstagare får inte leda till att
1. kvaliteten i företagsstyrningssystemet försämras,
2. den operativa risken i företaget ökar väsentligt,
3. Finansinspektionens möjlighet att utöva tillsyn över  företagets verksamhet försämras, eller
4. försäkringstagarnas, de försäkrades och andra  ersättningsberättigades möjlighet till tillfredsställande och  fortlöpande service inte kan upprätthållas.
Anmälan av uppdragsavtal
25 §
Ett tjänstepensionsföretag ska anmäla ett uppdragsavtal  till Finansinspektionen innan avtalet börjar gälla. Om det  inträffar väsentliga förändringar som rör den verksamhet som  omfattas av avtalet, ska företaget snarast möjligt anmäla  detta till Finansinspektionen.
Åtgärder som krävs vid uppdragsavtal
26 §
Ett tjänstepensionsföretag som ingår ett uppdragsavtal  ska vidta de åtgärder som krävs för att säkerställa att  uppdragstagaren
1. samarbetar med Finansinspektionen när det gäller den  verksamhet eller de funktioner som omfattas av  uppdragsavtalet,
2. ger tjänstepensionsföretaget, dess revisorer och  Finansinspektionen tillgång till uppgifter som rör den  verksamhet eller de funktioner som omfattas av  uppdragsavtalet, och
3. ger Finansinspektionen faktiskt tillträde till  uppdragstagarens lokaler.
Rätt att meddela föreskrifter
27 §
Regeringen eller den myndighet som regeringen bestämmer  får meddela föreskrifter om
1. de krav som ska gälla för dem som är verksamma i ett  tjänstepensionsföretag enligt 3, 12 och 13 §§,
2. innehållet i styrdokumenten enligt 4 §,
3. innehållet i det försäkringstekniska beräkningsunderlaget  enligt 5 §,
4. vad redogörelsen enligt 7 § ska innehålla,
5. uppgifterna för funktionen för riskhantering enligt 10 §,
6. uppgifterna för funktionen för regelefterlevnad enligt 
11 §,
7. uppgifterna för funktionen för internrevision enligt 12 §,
8. uppgifterna för aktuariefunktionen enligt 13 §,
9. innehållet i systemet för riskhantering enligt 15 § samt  omfattningen av riskerna i detta system,
10. kraven på de regelbundna utvärderingar som ska göras  enligt 16 §,
11. hur en bedömning av externa värderingar enligt 17 § ska  genomföras,
12. vad som ska ingå i risk- och solvensbedömningen enligt 
20 § och rapporteringen av resultatet av denna enligt 22 §,  och
13. vad ett tjänstepensionsföretag ska beakta när ett  uppdragsavtal ingås enligt 23 § och innehållet i ett sådant  avtal.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela föreskrifter om  hur information om styrdokumentet för ersättningar ska  offentliggöras enligt 6 §.
10 kap. Associationsrättsliga bestämmelser för  tjänstepensionsföretag
Tjänstepensionsaktiebolag
Tillämpning av allmänna bestämmelser för aktiebolag
1 §
För tjänstepensionsaktiebolag gäller bestämmelserna för  aktiebolag i allmänhet, om inte något annat följer av denna  lag eller av sådana bestämmelser i försäkringsrörelselagen 
(2010:2043) som det hänvisas till i denna lag. Hänvisningar i  aktiebolagslagen (2005:551) till bestämmelser i samma lag ska  i de fall de förekommer avse de bestämmelser i denna lag eller  i försäkringsrörelselagen som gäller i stället för eller  utöver aktiebolagslagen.
I fråga om tjänstepensionsaktiebolag ska det som sägs om  Bolagsverket i följande bestämmelser avse Finansinspektionen:
1. 8 kap. 9 och 30 §§ och 37 § andra stycket aktiebolagslagen,
2. 23 kap. 45 b § aktiebolagslagen,
3. 24 kap. 47 § aktiebolagslagen, och
4. 24 a kap. 24 § aktiebolagslagen.
Bestämmelserna i 32 kap. aktiebolagslagen om aktiebolag med  särskild vinstutdelningsbegränsning gäller inte för  tjänstepensionsaktiebolag.
Lag (2024:1291)
.
Tillämpning av försäkringsrörelselagen
2 §
Följande bestämmelser i 11 kap. försäkringsrörelselagen 
(2010:2043) ska tillämpas på tjänstepensionsaktiebolag:
- 4-6 §§ om bolagsstämma,
- 7, 7 a och 8-11 §§ om bolagets ledning,
- 12 och 13 §§ om revision,
- 14 och 15 §§ om vissa penninglån och emissioner i  livförsäkringsaktiebolag som inte får dela ut vinst,
- 16-19 §§ om värdeöverföringar från och överskottshantering i  livförsäkringsaktiebolag,
- 20 och 21 §§ om ombildning till livförsäkringsaktiebolag som  får dela ut vinst,
- 22-29 §§ om minskning av aktiekapitalet, den bundna  överkursfonden och reservfonden,
- 30 § om lån m.m. till närstående,
- 38 § om ogiltighet vid fusion,
- 39-43 §§ om inhemsk delning,
- 44-44 e §§ om gränsöverskridande delning,
- 44 f-44 k §§ om gränsöverskridande ombildning,
- 46 och 47 §§ om likvidation, och
- 51 § om skadestånd.
Vid tillämpning av bestämmelserna ska det som sägs om  försäkringsaktiebolag och livförsäkringsaktiebolag avse  tjänstepensionsaktiebolag.
Lag (2022:1651)
.
Hinder mot bildande
3 §
Ett tjänstepensionsaktiebolag får inte bildas om teckning  av aktier innebär att någon som inte har bedömts lämplig  enligt 2 kap. 4 § första stycket 3 kommer att ha ett  kvalificerat innehav i bolaget.
Bolagsordningens innehåll
4 §
Ett tjänstepensionsaktiebolags bolagsordning ska, utöver  vad som följer av 3 kap. 1 § aktiebolagslagen (2005:551),  innehålla uppgifter om
1. vilka försäkringsklasser verksamheten ska avse, och
2. huruvida bolaget ska driva tjänstepensionsverksamhet  utanför EES.
I ett tjänstepensionsaktiebolag gäller, i stället för 3 kap. 
3 § aktiebolagslagen, att det i bolagsordningen ska anges hur  bolagsstämman får förfoga över bolagets vinst eller på annat  sätt täcka bolagets förlust.
Revisionsutskott
5 §
I fråga om revisionsutskott ska ett  tjänstepensionsaktiebolag anses som ett sådant aktiebolag som  avses i 8 kap. 49 a § aktiebolagslagen (2005:551).
Revisorns uppdragstid
6 §
I fråga om uppdragstid för revisorn ska ett  tjänstepensionsaktiebolag anses som ett sådant aktiebolag som  avses i 9 kap. 21 a § aktiebolagslagen (2005:551). Möjligheten  enligt den paragrafen att förlänga revisionsuppdraget till  högst tjugo eller tjugofyra år gäller dock inte uppdrag i ett  tjänstepensionsaktiebolag.
Domstols entledigande av revisorn
7 §
I fråga om en domstols entledigande av revisorn ska ett  tjänstepensionsaktiebolag anses som ett sådant aktiebolag som  avses i 9 kap. 22 a § aktiebolagslagen (2005:551).
EU:s revisorsförordning
8 §
Bestämmelser om revision av tjänstepensionsaktiebolag  finns även i Europaparlamentets och rådets förordning (EU) nr 
537/2014 av den 16 april 2014 om särskilda krav avseende  lagstadgad revision av företag av allmänt intresse och om  upphävande av kommissionens beslut 2005/909/EG.
Överlåtande bolag vid fusion
9 §
Ett tjänstepensionsaktiebolag får vara överlåtande bolag  vid en fusion bara om ett annat tjänstepensionsaktiebolag  eller en motsvarande juridisk person med hemvist i ett annat  land inom EES är övertagande bolag.
Tillämpliga bestämmelser vid fusion
10 §
Vid fusion med ett tjänstepensionsaktiebolag tillämpas 
11-13 och 15 §§ i stället för 23 kap. 19-21, 22-24, 32, 33, 
45, 45 a och 45 c-45 e §§ aktiebolagslagen (2005:551).
Lag (2022:1651)
.
Ansökan om tillstånd att verkställa en fusionsplan
11 §
En ansökan om tillstånd att verkställa en fusionsplan ska  göras av såväl det eller de överlåtande bolagen som det  övertagande bolaget. Vid en gränsöverskridande fusion ska  ansökan dock göras av det eller de svenska bolag som deltar i  fusionen. Ansökan ska ges in till Finansinspektionen inom en  månad från det att planen har blivit gällande i samtliga  bolag. Om planen har registrerats enligt 23 kap. 14 § första  stycket aktiebolagslagen (2005:551), gäller dessutom att  ansökan ska ges in senast två år efter det att en uppgift om  att planen har registrerats har kungjorts enligt 27 kap. 3 §  samma lag.
Vid fusion genom kombination ska bolagen också ansöka om  tillstånd enligt 2 kap. 4 § och godkännande av bolagsordningen  enligt 2 kap. 9 § för det övertagande bolaget. Vid  gränsöverskridande fusion gäller detta bara om det övertagande  bolaget ska ha sin hemvist i Sverige.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1651)
.
12 §
Vid behandlingen av en ansökan enligt 11 § första stycket  ska Finansinspektionen pröva om försäkringstagarna, de  försäkrade och andra borgenärer tillförsäkras en betryggande  säkerhet, ifall de inte redan har en sådan säkerhet och om ett  sådant skydd behövs med hänsyn till de fusionerande bolagens  ekonomiska förhållanden.
När en ansökan ska avslås
13 §
Finansinspektionen ska avslå en ansökan enligt 11 §, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. fusionen har förbjudits enligt konkurrenslagen (2008:579)  eller rådets förordning (EG) nr 139/2004 av den 20 januari 
2004 om kontroll av företagskoncentrationer eller om prövning  av fusionen pågår enligt den lagen eller förordningen,
3. försäkringstagarna, de försäkrade och andra borgenärer inte  har tillförsäkrats betryggande säkerhet enligt 12 § eller de  fusionerande bolagens ekonomiska förhållanden i övrigt är  sådana att fusionen inte kan anses förenlig med  försäkringstagarnas, de försäkrades och andra borgenärers  intressen,
4. det är motiverat av hänsyn till allmänintresset,
5. det enligt 23 kap. 36 c § aktiebolagslagen (2005:551) finns  hinder mot att ett eller flera av de svenska bolagen deltar i  en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Vid fusion genom kombination ska en ansökan också avslås om  revisorsyttrandena enligt 23 kap. 11 § aktiebolagslagen inte  visar att de överlåtande bolagens sammanlagda verkliga värde  för det övertagande bolaget uppgår till minst aktiekapitalet i  detta.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får ärendet förklaras vilande under högst sex månader.
Lag (2022:1651)
.
Registrering av fusionen
14 §
I stället för det som föreskrivs om tidpunkten för  anmälan för registrering i 23 kap. 25 § andra stycket aktie-
bolagslagen (2005:551) ska anmälan göras senast två månader  efter det att Finansinspektionens tillstånd att verkställa  fusionsplanen har fått laga kraft.
Absorption av helägt dotterbolag
15 §
Vid absorption av ett helägt dotterbolag ska ansökan om  tillstånd att verkställa fusionsplanen göras av moderbolaget.  Ansökan ska ges in till Finansinspektionen inom en månad från  det att planen har blivit gällande hos moderbolaget. Om planen  har registrerats enligt 23 kap. 30 § aktiebolagslagen 
(2005:551) gäller dessutom att ansökan ska ges in senast två  år efter det att en uppgift om att planen har registrerats har  kungjorts enligt 27 kap. 3 § samma lag.
Finansinspektionen ska underrätta Bolagsverket om en ansökan  och om beslut som har meddelats med anledning av ansökningen.
Vid behandlingen av en ansökan tillämpas 12 och 13 §§.
Lag (2022:1651)
.
Tvångslikvidation
16 §
Utöver det som föreskrivs om tvångslikvidation i 25 kap.  aktiebolagslagen (2005:551) gäller att Bolagsverket ska  besluta att ett tjänstepensionsaktiebolag ska gå i  likvidation, om
1. ett tillstånd att driva tjänstepensionsverksamhet som  tjänstepensionsföretag för en bestämd tid har gått ut utan att  något nytt tillstånd har getts, eller
2. tillståndet att driva tjänstepensionsverksamhet som  tjänstepensionsföretag har återkallats utan att bolaget i  stället har fått ett tillstånd att driva försäkringsrörelse  enligt försäkringsrörelselagen (2010:2043) eller någon annan  tillståndspliktig finansiell rörelse.
En fråga om likvidation enligt första stycket prövas på  ansökan av styrelsen, en styrelseledamot, den verkställande  direktören, en aktieägare eller på anmälan av  Finansinspektionen.
I ärenden enligt första stycket 2 ska 25 kap. 24 § aktiebo-
lagslagen inte tillämpas. Beslut om likvidation i sådana  ärenden ska fattas så snart det är praktiskt möjligt, dock  senast dagen efter det att ansökan eller anmälan om  likvidation kom in till Bolagsverket. Beslutet gäller  omedelbart.
Kontrollbalansräkningens innehåll
17 §
Utöver det som föreskrivs i 25 kap. 14 § aktiebolagslagen 
(2005:551) om kontrollbalansräkningens innehåll ska det vid  beräkningen av ett tjänstepensionsaktiebolags eget kapital  lämnas uppgift om den ökning av tillgångarnas sammanlagda  värde som skulle följa om de redovisades till  försäljningsvärdet med avdrag för de förväntade försälj-
ningskostnaderna. Sådana tillgångar som anges i 4 kap. 2 § 4  och 5 lagen (1995:1560) om årsredovisning i försäkringsföretag  ska tas upp till anskaffningsvärdet minskat med nödvändiga  avskrivningar och nedskrivningar, om ett högre värde fås genom  detta.
Följande värdehandlingar får tas upp till högre värde än det  som följer av lagen om årsredovisning i försäkringsföretag, om  de används för skuldtäckning och om de kan avyttras till detta  högre värde vid sådana tidpunkter att förutsättningarna att  infria de försäkringsåtaganden som värdehandlingarna  säkerställer kan anses tillfredsställande:
1. obligationer eller andra skuldförbindelser som svenska  staten, en svensk kommun eller därmed jämförlig samfällighet  svarar för,
2. obligationer eller andra skuldförbindelser som Europeiska  unionen eller en utländsk stat eller centralbank svarar för,
3. obligationer eller andra skuldförbindelser som en utländsk  kommun eller därmed jämförlig utländsk samfällighet med  befogenhet att kräva in offentlig uppbörd svarar för,
4. obligationer eller andra skuldförbindelser som en  internationell organisation svarar för,
5. obligationer och andra skuldförbindelser som en bank, ett  kreditmarknadsföretag, Svenska skeppshypotekskassan eller ett  värdepappersbolag med tillstånd enligt 2 kap. 2 § första  stycket 2 och 8 lagen (2007:528) om värdepappersmarknaden  svarar för,
6. obligationer och andra skuldförbindelser som ett utländskt  kreditinstitut svarar för,
7. obligationer och andra skuldförbindelser som ett publikt  aktiebolag eller ett motsvarande utländskt bolag svarar för,
8. skuldförbindelser som fysiska personer och andra subjekt än  de som anges i 1-7 svarar för och för vilka panträtt i  fastighet inom en viss andel av fastighetens eller tomträttens  värde, eller tomträtt har lämnats som säkerhet, och
9. skuldförbindelser som fysiska personer och andra subjekt än  de som anges i 1-7 svarar för och för vilka annan betryggande  säkerhet än panträtt i fastighet eller tomträtt har lämnats.
Om det finns särskilda skäl för det får andra värdehandlingar  än de som avses i andra stycket tas upp över det verkliga  värdet, dock högst till anskaffningsvärdet. Detta gäller  värdehandlingar som utgörs av reversfordringar som ska betalas  eller kan sägas upp till betalning av tjänstepensions-
aktiebolaget först efter längre tid än ett år.
Hinder mot beslut om upphörande av likvidation
18 §
Om ett tjänstepensionsaktiebolags tillstånd enligt 2 kap. 
4 § har avsett en bestämd tid som har gått ut utan att något  nytt tillstånd har getts eller om tillståndet har återkallats,  får det inte beslutas att en likvidation ska upphöra och verk-
samheten återupptas. Detta gäller utöver det som föreskrivs i 
25 kap. 45 § aktiebolagslagen (2005:551).
Företagsnamn
19 §
Ett tjänstepensionsaktiebolags företagsnamn ska innehålla  ordet tjänstepension.
Ömsesidiga tjänstepensionsbolag
Tillämpning av lagen om ekonomiska föreningar
20 §
Vid tillämpning av sådana bestämmelser i lagen (2018:672)  om ekonomiska föreningar som det hänvisas till i 22-46 §§  eller i de bestämmelser som anges i 21 § ska det som sägs om
1. ekonomisk förening avse ömsesidigt tjänstepensionsbolag,
2. medlem avse delägare,
3. stadgar avse bolagsordning, och
4. föreningsstämma avse bolagsstämma.
Hänvisningar i lagen om ekonomiska föreningar till  bestämmelser i samma lag ska i förekommande fall avse de  bestämmelser i denna lag eller i försäkringsrörelselagen 
(2010:2043) som gäller i stället för eller utöver  bestämmelserna i lagen om ekonomiska föreningar.
När 7 kap. 8 och 30 §§ lagen om ekonomiska föreningar  tillämpas på ett ömsesidigt tjänstepensionsbolag ska det som  sägs om Bolagsverket i stället avse Finansinspektionen.
Lag (2020:402)
.
Tillämpning av försäkringsrörelselagen
21 §
Följande bestämmelser i 12 kap. försäkringsrörelselagen 
(2010:2043) ska tillämpas på ömsesidiga tjänstepensionsbolag:
- 1 § om delägare,
- 4 § med definitioner,
- 4 a § om elektroniska hjälpmedel vid kallelser m.m.,
- 6-9 och 12-17 §§ om bildande av ett ömsesidigt  försäkringsbolag,
- 18-22 §§ om registrering av bolaget,
- 22 a § om ändring av bolagsordningen,
- 23 § om förlagsinsatser,
- 25 och 26-30 §§ om bolagets ledning,
- 33-40 §§ om bolagsstämma,
- 43 § om kompetenskrav m.m. vid revision,
- 44-62 §§ om allmän granskning,
- 63-67 §§ om vinstutdelning m.m.,
- 68-72 §§ om förlusttäckning och fördelning av överskott i  ömsesidiga livförsäkringsbolag,
- 76-78 §§ om likvidation,
- 79 § om konkurs,
- 90 § om registrering m.m., och
- 91 § om straff och vite.
Vid tillämpning av bestämmelserna ska det som sägs om  ömsesidiga försäkringsbolag och ömsesidiga livförsäkringsbolag  avse ömsesidiga tjänstepensionsbolag.
Ansvar för ett ömsesidigt tjänstepensionsbolags förpliktelser
22 §
I ett ömsesidigt tjänstepensionsbolag har delägarna inte  något personligt betalningsansvar för bolagets förpliktelser.
I bolagsordningen för ett ömsesidigt tjänstepensionsbolag får  det dock föreskrivas att en delägare som i egenskap av  arbetsgivare är försäkringstagare ska täcka sådana skulder,  avsättningar eller förluster i tjänstepensionsverksamheten som  bolaget inte kan täcka med egna tillgångar eller medel, genom  att göra kapitaltillskott till bolaget (uttaxering).
Bemyndigande
23 §
Regeringen eller den myndighet som regeringen bestämmer  får meddela föreskrifter om att bestämmelserna om koncerner i  denna lag, i föreskrifter som har meddelats med stöd av denna  lag, i försäkringsrörelselagen (2010:2043), i föreskrifter som  har meddelats med stöd av försäkringsrörelselagen och i lagen 
(2018:672) om ekonomiska föreningar, ska gälla helt eller del-
vis för en grupp av företag som inte utgör en koncern enligt 
1 kap. 10-14 §§ lagen om ekonomiska föreningar, men som har en  gemensam eller i huvudsak gemensam ledning.
Återbetalning av garantikapital
24 §
Garantikapitalet ska betalas tillbaka när det inte längre  behövs för att verksamheten ska kunna drivas ändamålsenligt  och en återbetalning är förenlig med bestämmelserna om  kapitalbasens sammansättning och storlek i 7 kap. Bestämmelser  om villkor för sådan återbetalning finns i 12 kap. 66 §  försäkringsrörelselagen (2010:2043).
Garantikapitalet ska också betalas tillbaka om inte  registrering sker enligt 12 kap. 18 § försäkringsrörelselagen.
Bolagsordningens innehåll
25 §
Ett ömsesidigt tjänstepensionsbolags bolagsordning ska  innehålla uppgifter om
1. bolagets företagsnamn,
2. den ort i Sverige där bolagets styrelse ska ha sitt säte,
3. föremålet för bolagets verksamhet och vilka  försäkringsklasser verksamheten ska avse,
4. huruvida bolaget ska driva tjänstepensionsverksamhet  utanför EES,
5. antalet eller lägsta och högsta antalet av de  styrelseledamöter, revisorer och eventuella  styrelsesuppleanter som får utses av bolagsstämman och tiden  för styrelseledamöternas och revisorernas uppdrag,
6. den krets av försäkrade som i denna egenskap är delägare,  om inte bara försäkringstagarna är delägare,
7. garantikapitalet,
8. regler för hur rösträtten och förslagsrätten ska utövas,  hur beslut ska fattas på stämman och i vilken utsträckning  garanterna ska ha rösträtt,
9. för vilka slag av försäkringar, i vilka situationer, intill  vilket belopp eller vilken andel och i vilken ordning  uttaxering kan göras hos delägare som i egenskap av  arbetsgivare är försäkringstagare och hur uttaxeringen ska  genomföras,
10. i vilken ordning garanterna ska betala in det tecknade  garantikapitalet,
11. huruvida och i vilken ordning vinst ska delas ut till  garanterna och i vilken ordning garantikapitalet ska betalas  tillbaka,
12. hur en bolagsstämma ska sammankallas,
13. de ärenden som ska förekomma på en ordinarie bolagsstämma,
14. de regler enligt vilka bolagsstämman får förfoga över  bolagets vinst eller på annat sätt täcka bolagets förlust,
15. antal och sammanlagt belopp av de  tjänstepensionsförsäkringar som ska vara tecknade innan  bolaget kan anses bildat,
16. hur tillgångarna ska fördelas mellan delägarna vid  bolagets upplösning,
17. huruvida förlagsinsatser som avses i 11 kap. lagen 
(2018:672) om ekonomiska föreningar ska förekomma och vad som  i så fall ska gälla för dem, och
18. huruvida bolaget ska ha euro som redovisningsvaluta.
Tillämpliga bestämmelser om bolagets ledning
26 §
Bestämmelserna om föreningens ledning i 7 kap. lagen 
(2018:672) om ekonomiska föreningar ska tillämpas på  ömsesidiga tjänstepensionsbolag med de undantag och tillägg  som följer av 27 § i detta kapitel och av 12 kap. 25 och 26-30 §§ försäkringsrörelselagen (2010:2043).
Revisionsutskott
27 §
I fråga om revisionsutskott ska ett ömsesidigt  tjänstepensionsbolag anses som en sådan ekonomisk förening som  avses i 7 kap. 47 § lagen (2018:672) om ekonomiska föreningar.
Tillämpliga bestämmelser om bolagsstämma
28 §
Bestämmelserna om föreningsstämma i 6 kap. lagen 
(2018:672) om ekonomiska föreningar ska tillämpas på  ömsesidiga tjänstepensionsbolag med de undantag och tillägg  som följer av 29 § i detta kapitel och 12 kap. 29 och 33-40 §§  försäkringsrörelselagen (2010:2043).
Kungörande av beslut om uttaxering
29 §
Ett beslut om att ändra bolagsordningen i fråga om  delägarnas ansvar vid uttaxering enligt 22 § andra stycket ska  kungöras i Post- och Inrikes Tidningar och den eller de orts-
tidningar som styrelsen bestämmer. Beslutet ska kungöras  genast efter att det har registrerats. Dessutom ska en under-
rättelse om beslutet skickas till varje delägare vars  postadress är känd.
Tillämpliga bestämmelser om revision och särskild granskning
30 §
Bestämmelserna om revision och särskild granskning i 8  och 9 kap. lagen (2018:672) om ekonomiska föreningar ska  tillämpas på ömsesidiga tjänstepensionsbolag med de avvikelser  och tillägg som följer av 31-34 §§ i detta kapitel och 12 kap. 
43 § försäkringsrörelselagen (2010:2043).
Revisorns uppdragstid
31 §
I fråga om uppdragstid för revisorn ska ett ömsesidigt  tjänstepensionsbolag anses som en sådan ekonomisk förening som  avses i 8 kap. 54 § lagen (2018:672) om ekonomiska föreningar.  Möjligheten enligt den paragrafen att förlänga  revisionsuppdraget till högst tjugo eller tjugofyra år gäller  dock inte uppdrag i ett ömsesidigt tjänstepensionsbolag.
Revisionsberättelsen
32 §
I fråga om revisionsberättelsens innehåll ska ett  ömsesidigt tjänstepensionsbolag anses som en sådan ekonomisk  förening som avses i 8 kap. 56-59 §§ lagen (2018:672) om  ekonomiska föreningar.
Koncernrevision
33 §
I fråga om koncernrevision ska ett ömsesidigt  tjänstepensionsbolag anses som en sådan ekonomisk förening som  avses i 8 kap. 60 § lagen (2018:672) om ekonomiska föreningar.
Domstols entledigande av revisorn
34 §
I fråga om en domstols entledigande av revisorn ska ett  ömsesidigt tjänstepensionsbolag anses som en sådan ekonomisk  förening som avses i 8 kap. 55 § lagen (2018:672) om  ekonomiska föreningar.
EU:s revisorsförordning
35 §
Bestämmelser om revision av ömsesidiga  tjänstepensionsbolag finns även i Europaparlamentets och  rådets förordning (EU) nr 537/2014.
Frivillig likvidation
36 §
Beslut om frivillig likvidation av ett ömsesidigt  tjänstepensionsbolag fattas av bolagsstämman. För beslut om  likvidation i andra fall än när det finns grund för  tvångslikvidation enligt 37 § krävs att det stöds av två  tredjedelar av samtliga röstande. Mer långtgående villkor för  att beslutet ska bli giltigt får föreskrivas i  bolagsordningen.
När det finns grund för tvångslikvidation enligt 37 § gäller  beslutet omedelbart. I övriga fall får bolagsstämman bestämma  att beslutet om likvidation ska gälla omedelbart eller från  och med en viss senare dag.
Bestämmelsen om anmälan av beslutet i 17 kap. 9 § lagen 
(2018:672) om ekonomiska föreningar ska tillämpas på  ömsesidiga tjänstepensionsbolag.
Tvångslikvidation
37 §
Bestämmelsen om allmän domstols beslut om likvidation i 
17 kap. 16 § första stycket 1 lagen (2018:672) om ekonomiska  föreningar ska tillämpas på ömsesidiga tjänstepensionsbolag.  Bolagsverket ska besluta att ett ömsesidigt  tjänstepensionsbolag ska gå i likvidation, om
1. bolagets hela försäkringsbestånd har överlåtits,
2. ett tillstånd att driva tjänstepensionsverksamhet som  tjänstepensionsföretag för en bestämd tid har gått ut utan att  något nytt tillstånd har getts,
3. tillståndet att driva tjänstepensionsverksamhet som  tjänstepensionsföretag har återkallats utan att bolaget i  stället har fått ett tillstånd att driva försäkringsrörelse  enligt försäkringsrörelselagen (2010:2043), eller
4. bolaget inte har någon behörig styrelse eller verkställande  direktör som är anmäld till försäkringsregistret.
En fråga om likvidation enligt första stycket prövas på  ansökan av styrelsen, en styrelseledamot, den verkställande  direktören, en delägare eller en röstberättigad som inte är  delägare eller på anmälan av Finansinspektionen. I de fall som  avses i första stycket 4 prövas frågan även på ansökan av en  borgenär eller någon annan vars rätt kan vara beroende av att  det finns någon som kan företräda bolaget. I de fall som avses  i första stycket 3 ska beslut om likvidation fattas så snart  det är praktiskt möjligt, dock senast dagen efter det att  ansökan eller anmälan om likvidation kom in till Bolagsverket.
Beslut om likvidation ska inte meddelas om det styrks att  likvidationsgrunden upphört under ärendets handläggning. Ett  beslut om likvidation gäller omedelbart.
Bestämmelser om allmän domstols beslut om likvidation vid  konkurs finns i 18 kap. 13 och 14 §§ lagen om ekonomiska  föreningar.
Tillämpliga bestämmelser om genomförande av likvidationen
38 §
För genomförandet av en likvidation tillämpas 17 kap. 12, 
18, 19 och 23-45 §§ lagen (2018:672) om ekonomiska föreningar  med de tillägg som föreskrivs i 12 kap. 76-78 §§  försäkringsrörelselagen (2010:2043). I ärenden om likvidation  enligt 37 § första stycket 3 tillämpas dock inte 17 kap. 12  och 18 §§ lagen om ekonomiska föreningar.
Överlåtande bolag vid fusion
39 §
Ett ömsesidigt tjänstepensionsbolag får vara överlåtande  bolag vid en fusion bara om ett annat ömsesidigt  tjänstepensionsbolag eller en motsvarande juridisk person med  hemvist i ett annat land inom EES är övertagande bolag.
Tillämpliga bestämmelser vid fusion
40 §
Vid fusion med ett ömsesidigt tjänstepensionsbolag  tillämpas 16 kap. 1-16, 24-40, 41 b och 42-51 §§ lagen 
(2018:672) om ekonomiska föreningar med de ändringar och  tillägg som föreskrivs i 41-45 §§ i detta kapitel.
När 16 kap. 41 b § lagen om ekonomiska föreningar tillämpas på  ett ömsesidigt tjänstepensionsbolag ska det som sägs om  Bolagsverket i stället avse Finansinspektionen.
Lag (2022:1651)
.
Ansökan om tillstånd att verkställa en fusionsplan
41 §
En ansökan om tillstånd att verkställa en fusionsplan ska  göras av såväl det eller de överlåtande bolagen som det  övertagande bolaget. Vid en gränsöverskridande fusion ska  ansökan dock göras av det eller de svenska bolag som deltar i  fusionen. Ansökan ska ges in till Finansinspektionen inom en  månad från det att fusionsplanen har blivit gällande i  samtliga bolag. Om planen har registrerats enligt 16 kap. 12 §  lagen (2018:672) om ekonomiska föreningar, gäller dessutom att  ansökan ska ges in senast två år efter det att en uppgift om  att planen har registrerats har kungjorts enligt 19 kap. 5 §  samma lag.
Vid fusion genom kombination ska bolagen också ansöka om  tillstånd enligt 2 kap. 4 § och godkännande av bolagsordningen  enligt 2 kap. 9 § för det övertagande bolaget. Vid  gränsöverskridande fusion gäller detta bara om det övertagande  bolaget ska ha sin hemvist i Sverige.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1651)
.
42 §
Vid behandlingen av en ansökan enligt 41 § första stycket  ska Finansinspektionen pröva om försäkringstagarna, de  försäkrade och andra borgenärer tillförsäkras en betryggande  säkerhet, i fall de inte redan har en sådan säkerhet och om  ett sådant skydd behövs med hänsyn till de fusionerande  bolagens ekonomiska förhållanden.
När en ansökan ska avslås
43 §
Finansinspektionen ska avslå en ansökan enligt 41 §  första stycket, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot bolagsordningen,
2. fusionen har förbjudits enligt konkurrenslagen (2008:579)  eller rådets förordning (EG) nr 139/2004 eller om prövning av  fusionen pågår enligt den lagen eller förordningen,
3. försäkringstagarna, de försäkrade och andra borgenärer inte  har tillförsäkrats betryggande säkerhet enligt 42 § eller de  fusionerande bolagens ekonomiska förhållanden i övrigt är  sådana att fusionen inte kan anses förenlig med  försäkringstagarnas, de försäkrades och andra borgenärers  intressen,
4. det är motiverat av hänsyn till allmänintresset,
5. det enligt 16 kap. 30 b § lagen (2018:672) om ekonomiska  föreningar finns hinder mot att en eller flera av de svenska  föreningarna deltar i en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får ärendet förklaras vilande under högst sex månader.
Lag (2022:1651)
.
Registrering av fusionen
44 §
Det som sägs om föreningsregistret i 16 kap. 12 § och 
24 § första stycket lagen (2018:672) om ekonomiska föreningar  ska i stället avse försäkringsregistret.
I stället för det som föreskrivs om tidpunkten för anmälan för  registrering i 16 kap. 24 § andra stycket lagen om ekonomiska  föreningar ska anmälan göras senast två månader efter det att  Finansinspektionens tillstånd att verkställa fusionsplanen har  fått laga kraft.
Absorption av helägt dotterbolag
45 §
Bestämmelserna om fusion genom absorption i 16 kap. 28  och 29 §§ lagen (2018:672) om ekonomiska föreningar ska bara  gälla vid fusion mellan bolag enligt 39 § i detta kapitel.  Ansökan om tillstånd att verkställa fusionsplanen ska göras av  moderbolaget och ges in till Finansinspektionen inom en månad  från det att planen har blivit gällande hos det bolaget. Om  planen har registrerats enligt 16 kap. 12 § lagen om  ekonomiska föreningar, gäller dessutom att ansökan ska ges in  senast två år efter det att en uppgift om att planen har  registrerats har kungjorts enligt 19 kap. 5 § samma lag.
Finansinspektionen ska underrätta Bolagsverket om en ansökan  och om beslut som har meddelats med anledning av ansökan.  Bolagsverket ska registrera tillståndet enligt 16 kap. 29 §  lagen om ekonomiska föreningar. Det som där anges om  föreningsregistret ska i stället avse försäkringsregistret.
Vid behandlingen av en ansökan tillämpas 42 och 43 §§.
Lag (2022:1651)
.
Företagsnamn
46 §
Ett ömsesidigt tjänstepensionsbolags företagsnamn ska  innehålla orden ömsesidig och tjänstepension.
Bolagets styrelse får anta ett särskilt företagsnamn. Ett  särskilt företagsnamn får inte innehålla ordet ömsesidig.
Företagsnamnet ska tydligt skilja sig från företagsnamn som är  införda i försäkringsregistret. I övrigt finns bestämmelser om  registreringen i lagen (2018:1653) om företagsnamn.
Tjänstepensionsföreningar
Vad en tjänstepensionsförening är
47 §
En tjänstepensionsförening är en förening som har till  ändamål att främja medlemmarnas ekonomiska intressen genom att  som tjänstepensionsföretag driva tjänstepensionsverksamhet i  vilken medlemmarna deltar genom att använda föreningens  tjänster som försäkringstagare eller som försäkrad.
Tillämpning av allmänna bestämmelser för ekonomiska föreningar
48 §
Lagen (2018:672) om ekonomiska föreningar ska tillämpas  på tjänstepensionsföreningar, om inte något annat följer av  denna lag eller av sådana bestämmelser i  försäkringsrörelselagen (2010:2043) som det hänvisas till i  denna lag. Hänvisningar i lagen om ekonomiska föreningar till  bestämmelser i samma lag ska i förekommande fall avse de  bestämmelser i denna lag eller i försäkringsrörelselagen som  gäller i stället för eller utöver lagen om ekonomiska  föreningar. Vid tillämpningen av lagen om ekonomiska  föreningar på tjänstepensionsföreningar ska det som sägs om
1. ekonomisk förening avse tjänstepensionsförening, och
2. föreningsregistret avse försäkringsregistret.
När 7 kap. 8 och 30 §§ lagen om ekonomiska föreningar  tillämpas på en tjänstepensionsförening ska det som sägs om  Bolagsverket i stället avse Finansinspektionen.
Lag (2020:402)
.
Tillämpning av försäkringsrörelselagen
49 §
Följande bestämmelser i 13 kap. försäkringsrörelselagen 
(2010:2043) ska tillämpas på tjänstepensionsföreningar:
- 3 § med grundläggande bestämmelser,
- 7 § om registrering m.m.,
- 8 § om föreningens medlemmar m.m.,
- 10-12 §§ om föreningens ledning,
- 14-17 §§ om föreningsstämma,
- 18 § om revision och särskild granskning,
- 19-25 §§ om återbäring och annan användning av föreningens  egendom,
- 28-30 §§ om likvidation,
- 30 a § om upplösning utan föregående likvidation,
- 36 och 37 §§ om fusion, och
- 38 § om skadestånd.
Vid tillämpning av bestämmelserna ska det som sägs om  försäkringsförening och livförsäkringsförening avse  tjänstepensionsförening.
Ansvar för en tjänstepensionsförenings förpliktelser
50 §
Utöver bestämmelserna om ansvar för en förenings  skyldigheter i 1 kap. 9 § lagen (2018:672) om ekonomiska  föreningar får det i en tjänstepensionsförenings stadgar  föreskrivas att en medlem som i egenskap av arbetsgivare är  försäkringstagare ska täcka sådana skulder, avsättningar eller  förluster i tjänstepensionsverksamheten som föreningen inte  kan täcka med egna tillgångar eller medel, genom att göra  kapitaltillskott till föreningen (uttaxering).
Verksamhetskapital
51 §
En tjänstepensionsförening får inte bildas utan  verksamhetskapital. Kapitalet får tillskjutas även av andra än  medlemmar.
För registrering av en tjänstepensionsförening krävs att hela  verksamhetskapitalet har betalats in.
Verksamhetskapitalet ska betalas tillbaka när det inte längre  behövs för att verksamheten ska kunna drivas ändamålsenligt  och en återbetalning är förenlig med bestämmelserna om  kapitalbasens storlek och sammansättning i 7 kap.  Verksamhetskapitalet ska också betalas tillbaka om inte  registrering sker enligt 13 kap. 7 § försäkringsrörelselagen 
(2010:2043).
Stadgar
52 §
En tjänstepensionsförenings stadgar ska, utöver vad som  följer av 3 kap. 1 § 1-3 och 5-10 lagen om (2018:672) om  ekonomiska föreningar, innehålla uppgifter om
1. vilka försäkringsklasser verksamheten ska avse,
2. huruvida föreningen ska driva tjänstepensionsverksamhet  utanför EES,
3. de villkor som ska gälla för inträde i föreningen,
4. storleken på verksamhetskapitalet,
5. den eventuella rätt till avkastning som tillfaller den som  skjutit till verksamhetskapital,
6. den eventuella rösträtt på föreningsstämma som tillfaller  den som skjutit till verksamhetskapital,
7. i vilken ordning verksamhetskapitalet ska betalas in och  betalas tillbaka,
8. för vilka slag av försäkringar, i vilka situationer, intill  vilket belopp och i vilken ordning uttaxering kan göras hos  medlemmar som i egenskap av arbetsgivare är försäkringstagare  och hur uttaxeringen ska genomföras, och
9. hur föreningens förlust får täckas.
Revisionsutskott
53 §
I fråga om revisionsutskott ska en  tjänstepensionsförening anses som en sådan ekonomisk förening  som avses i 7 kap. 47 § lagen (2018:672) om ekonomiska  föreningar.
Revisorns uppdragstid
54 §
I fråga om uppdragstid för revisorn ska en  tjänstepensionsförening anses som en sådan ekonomisk förening  som avses i 8 kap. 54 § lagen (2018:672) om ekonomiska  föreningar. Möjligheten enligt den paragrafen att förlänga  revisionsuppdraget till högst tjugo eller tjugofyra år gäller  dock inte uppdrag i en tjänstepensionsförening.
Revisionsberättelsen
55 §
I fråga om revisionsberättelsens innehåll ska en  tjänstepensionsförening anses som en sådan förening som avses  i 8 kap. 56-59 §§ lagen (2018:672) om ekonomiska föreningar.
Koncernrevision
56 §
I fråga om koncernrevision ska en tjänstepensionsförening  anses som en sådan ekonomisk förening som avses i 8 kap. 60 §  lagen (2018:672) om ekonomiska föreningar.
Domstols entledigande av revisorn
57 §
I fråga om domstols entledigande av revisorn ska en  tjänstepensionsförening anses som en sådan ekonomisk förening  som avses i 8 kap. 55 § lagen (2018:672) om ekonomiska  föreningar.
EU:s revisorsförordning
58 §
Bestämmelser om revision av tjänstepensionsföreningar  finns även i Europaparlamentets och rådets förordning (EU) nr 
537/2014.
Tvångslikvidation
59 §
Utöver det som föreskrivs om tvångslikvidation i 17 kap. 
11 § och 16 § första stycket 1-3 lagen (2018:672) om  ekonomiska föreningar gäller att Bolagsverket ska besluta att  en tjänstepensionsförening ska gå i likvidation, om
1. föreningens hela försäkringsbestånd har överlåtits,
2. ett tillstånd att driva tjänstepensionsverksamhet som  tjänstepensionsföretag för en bestämd tid har gått ut utan att  något nytt tillstånd har getts, eller
3. tillståndet att driva tjänstepensionsverksamhet som  tjänstepensionsföretag har återkallats utan att föreningen i  stället har fått ett tillstånd att driva försäkringsrörelse  enligt försäkringsrörelselagen (2010:2043).
En fråga om likvidation enligt första stycket prövas på  ansökan av styrelsen, en styrelseledamot, den verkställande  direktören, en föreningsmedlem eller en innehavare av  förlagsandelar eller på anmälan av Finansinspektionen.
I ärenden om likvidation enligt första stycket 3 ska 17 kap. 
12 § lagen om ekonomiska föreningar inte tillämpas. Beslut om  likvidation i sådana ärenden ska fattas så snart det är  praktiskt möjligt, dock senast dagen efter det att ansökan  eller anmälan om likvidation kom in till Bolagsverket.  Beslutet gäller omedelbart.
Överlåtande förening vid fusion
60 §
En tjänstepensionsförening får vara överlåtande förening  vid en fusion bara om en annan tjänstepensionsförening eller  en motsvarande juridisk person med hemvist i ett annat land  inom EES är övertagande förening.
Tillämpliga bestämmelser vid fusion
61 §
Vid fusion med en tjänstepensionsförening tillämpas 62-64 §§ i detta kapitel i stället för 16 kap. 17-19, 21-23, 41, 
41 a och 41 c-41 e §§ lagen (2018:672) om ekonomiska  föreningar. Bestämmelser om tillämpning av 16 kap. 24 § lagen  om ekonomiska föreningar finns i 13 kap. 36 §  försäkringsrörelselagen (2010:2043). När fusionen avser en  tjänstepensionsförening och ett helägt dotterbolag ska det som  sägs i 62-64 §§ om överlåtande förening avse dotterbolaget.
När 16 kap. 41 b § lagen om ekonomiska föreningar tillämpas på  en försäkringsförening ska det som sägs om Bolagsverket i  stället avse Finansinspektionen.
Lag (2022:1651)
.
Ansökan om tillstånd att verkställa en fusionsplan
62 §
En ansökan om tillstånd att verkställa en fusionsplan ska  göras av såväl den eller de överlåtande  tjänstepensionsföreningarna som den övertagande  tjänstepensionsföreningen. Vid en gränsöverskridande fusion  ska ansökan dock göras av den eller de svenska föreningar som  deltar i fusionen. Ansökan ska ges in till Finansinspektionen  inom en månad från det att fusionsplanen blivit gällande i  samtliga föreningar. Om planen har registrerats enligt 16 kap. 
12 § lagen (2018:672) om ekonomiska föreningar, gäller  dessutom att ansökan ska ges in senast två år efter det att en  uppgift om att planen har registrerats har kungjorts enligt 
19 kap. 5 § samma lag.
Vid fusion genom kombination ska föreningarna också ansöka om  tillstånd enligt 2 kap. 4 § och godkännande av stadgarna  enligt 2 kap. 9 § för den övertagande föreningen. Vid  gränsöverskridande fusion gäller detta bara om den övertagande  föreningen ska ha hemvist i Sverige.
Finansinspektionen ska underrätta Bolagsverket om ansökningar  enligt första stycket och om beslut som har meddelats med  anledning av sådana ansökningar.
Lag (2022:1651)
.
63 §
Vid behandlingen av en ansökan enligt 62 § första stycket  ska Finansinspektionen pröva om försäkringstagarna, de  försäkrade och andra borgenärer tillförsäkras en betryggande  säkerhet, ifall de inte redan har en sådan säkerhet och om ett  sådant skydd behövs med hänsyn till de fusionerande  tjänstepensionsföreningarnas ekonomiska förhållanden.
När en ansökan ska avslås
64 §
Finansinspektionen ska avslå en ansökan enligt 62 §  första stycket, om
1. fusionsplanen inte har godkänts i behörig ordning eller  till sitt innehåll strider mot lag eller annan författning  eller mot stadgarna,
2. fusionen har förbjudits enligt konkurrenslagen (2008:579)  eller rådets förordning (EG) nr 139/2004 eller om prövning av  fusionen pågår enligt den lagen eller förordningen,
3. försäkringstagarna, de försäkrade och andra borgenärer inte  har tillförsäkrats betryggande säkerhet enligt 63 § eller de  fusionerande föreningarnas ekonomiska förhållanden i övrigt är  sådana att fusionen inte kan anses förenlig med  försäkringstagarnas, de försäkrades och andra borgenärers  intressen,
4. det är motiverat av hänsyn till allmänintresset,
5. det enligt 16 kap. 30 b § lagen (2018:672) om ekonomiska  föreningar finns hinder mot att en eller flera av de svenska  föreningarna deltar i en gränsöverskridande fusion,
6. fusionen genomförs för otillbörliga eller bedrägliga  ändamål som leder till att unionsrätten eller nationell rätt  undgås eller kringgås eller som syftar till detta, eller för  brottsliga ändamål, eller
7. fusionen förutsätter ett förfarande enligt lagen (2008:9)  om arbetstagares medverkan vid gränsöverskridande fusioner,  delningar och ombildningar men något sådant förfarande inte  har inletts.
Om ansökan inte kan beviljas på grund av att prövning pågår  enligt konkurrenslagen eller rådets förordning (EG)  nr 139/2004 och prövningen kan antas bli avslutad inom kort  tid, får ärendet förklaras vilande under högst sex månader.
Lag (2022:1651)
.
Företagsnamn
65 §
I stället för det som föreskrivs om en förenings  företagsnamn i 20 kap. 1 § första stycket första meningen och 
2 § tredje meningen lagen (2018:672) om ekonomiska föreningar  ska följande gälla. En tjänstepensionsförenings företagsnamn  ska innehålla ordet tjänstepensionsförening. Ordet  tjänstepensionsförening eller en förkortning av det ordet får  inte finnas med i ett särskilt företagsnamn.
Endast tjänstepensionsföreningar får använda ordet  tjänstepensionsförening i sitt företagsnamn.
Straff
66 §
Till böter döms den som uppsåtligen eller av oaktsamhet  bryter mot 65 § andra stycket.
11 kap. Överlåtelse av försäkringsbestånd
Ett tjänstepensionsföretags rätt överlåta försäkringsbestånd
1 §
Ett tjänstepensionsföretag får helt eller delvis överlåta  sitt försäkringsbestånd till
1. ett annat tjänstepensionsföretag,
2. ett försäkringsföretag, eller
3. ett utländskt tjänstepensionsinstitut som är registrerat  eller auktoriserat i ett land inom EES (utländskt  tjänstepensionsinstitut).
Ett tjänstepensionsföretag får helt eller delvis överta ett  bestånd av tjänstepensionsavtal från ett utländskt  tjänstepensionsinstitut som inte driver verksamhet i Sverige.
I 14 kap. försäkringsrörelselagen (2010:2043) finns  bestämmelser om överlåtelser av försäkringsbestånd från ett  försäkringsföretag. I 9 kap. lagen (1998:293) om utländska  försäkringsgivares och tjänstepensionsinstituts verksamhet i  Sverige finns bestämmelser om överlåtelser av bestånd av  tjänstepensionsavtal från ett utländskt  tjänstepensionsinstitut som driver verksamhet i Sverige.
Överlåtelse från ett tjänstepensionsföretag till ett annat  tjänstepensionsföretag eller ett försäkringsföretag
Stämmans godkännande och handlingar som ska hållas  tillgängliga
2 §
Ett avtal om överlåtelse ska för att bli giltigt godkännas  av stämman i det överlåtande företaget. Minst en vecka före  den stämma då den frågan ska behandlas ska följande handlingar  hållas tillgängliga för aktieägarna och de röstberättigade och  sedan även läggas fram på stämman:
1. ett förslag till stämmobeslut,
2. överlåtelseavtalet,
3. styrelsens redogörelse för omständigheter som kan vara av  vikt vid bedömningen av förslagets lämplighet för företaget  och för de försäkrade, försäkringstagarna och andra  ersättningsberättigade, och
4. ett yttrande av revisorerna över redogörelsen som avses i 
3.
Om årsredovisningen inte ska behandlas på stämman, ska även  följande handlingar hållas tillgängliga och läggas fram:
1. den årsredovisning som innehåller de senast fastställda  balans- och resultaträkningarna, tillsammans med stämmans  beslut om företagets vinst eller förlust,
2. revisionsberättelsen för det år årsredovisningen avser,
3. styrelsens redogörelse för sådana händelser efter det att  årsredovisningen lämnades som är av väsentlig betydelse för  företagets ställning, och
4. ett yttrande av revisorerna över redogörelsen som avses i 
3.
Handlingarna ska genast skickas till de aktieägare och  röstberättigade som begär det och uppger sin postadress.
Registrering av stämmobeslut
3 §
Inom fyra månader från stämmans beslut om godkännande av  överlåtelseavtalet ska det överlåtande företaget anmäla  beslutet till Bolagsverket för registrering. Om en talan mot  stämmans beslut har ogillats ska tiden dock räknas från den  dag när domen fick laga kraft.
Om en anmälan inte har gjorts inom föreskriven tid eller om  Bolagsverket genom ett beslut som har fått laga kraft har  avskrivit en anmälan eller vägrat registrering av beslutet,  har frågan om överlåtelse fallit.
Tillstånd att verkställa ett överlåtelseavtal
4 §
Ett tjänstepensionsföretag får verkställa ett  överlåtelseavtal med tillstånd av Finansinspektionen.
Ansökan om tillstånd
5 §
Ansökan om tillstånd att verkställa ett överlåtelseavtal  ska göras av både det överlåtande och det övertagande  företaget. Ansökningarna ska ges in till Finansinspektionen  inom fyra månader från det att stämmans beslut registrerades.
Finansinspektionen ska underrätta Bolagsverket om  ansökningarna och om beslut som har meddelats med anledning av  dem och som har fått laga kraft. Om ansökningarna inte har  gjorts inom föreskriven tid eller om de har avslagits, ska  Bolagsverket förklara att frågan om överlåtelse har fallit.
Förutsättningar för tillstånd
6 §
Tillstånd att verkställa överlåtelseavtalet ska ges, om
1. den rätt som tillkommer försäkringstagarna, de försäkrade  och andra ersättningsberättigade inte försämras,
2. det övertagande företaget har den kapitalbas som krävs  sedan överlåtelsen har beaktats, och
3. den behöriga myndigheten i värdlandet i förekommande fall  samtycker till överlåtelsen eller inte har yttrat sig.
Föreläggande om komplettering
7 §
Finansinspektionen får förelägga de ansökande företagen  att ge in den ytterligare utredning som är nödvändig för att  inspektionen ska kunna bedöma om den rätt som tillkommer de  försäkrade, försäkringstagarna och andra  ersättningsberättigade försämras.
Kungörande av ansökningar
8 §
Om ansökningarna inte ska avslås genast ska  Finansinspektionen i Post- och Inrikes Tidningar och lämpliga  ortstidningar kungöra ansökningarnas innehåll med uppgift om  att ett avtal om överlåtelse av försäkringsbestånd har ingåtts  och var avtalet och annan utredning hålls tillgängliga.
Kungörelsen ska innehålla föreläggande för försäkrade,  försäkringstagare och andra ersättningsberättigade som berörs  av överlåtelsen att inom en bestämd tid, minst en månad efter  kungörelsen, anmäla till Finansinspektionen om de har något  att invända mot ansökningarna.
Yttrande från myndigheten i värdlandet
9 §
Innan Finansinspektionen ger tillstånd att verkställa ett  överlåtelseavtal som leder till gränsöverskridande verksamhet  ska inspektionen ge den behöriga myndigheten i värdlandet  tillfälle att yttra sig. Tiden för att yttra sig får inte vara  kortare än tre månader.
Registrering av och ansvar för överlåtet bestånd
10 §
När tillstånd att verkställa ett överlåtelseavtal har  getts ska det övertagande företaget genast anmäla  tillståndsbeslutet till Bolagsverket för registrering.
Bolagsverket ska genast registrera beslutet. När  registreringen har gjorts övergår ansvaret för det överlåtna  försäkringsbeståndet på det övertagande företaget.
Underrättelser från det övertagande företaget
11 §
När överlåtelsen har verkställts ska det övertagande  företaget underrätta varje försäkringstagare och försäkrad som  berörs. Finansinspektionen får besluta på vilket sätt  underrättelsen ska lämnas.
Kungörande vid gränsöverskridande verksamhet
12 §
Om en överlåtelse leder till gränsöverskridande  verksamhet, ska Finansinspektionen offentliggöra överlåtelsen  i värdlandet enligt bestämmelserna där. Om överlåtelsen  offentliggörs på motsvarande sätt i det berörda landet,  behöver inspektionen inte offentliggöra beslutet där.
Överlåtelse från ett tjänstepensionsföretag till ett utländskt  tjänstepensionsinstitut
Godkännande av en överlåtelse och information som ska göras  tillgänglig
13 §
En överlåtelse till ett utländskt tjänstepensionsinstitut  ska godkännas av
1. en majoritet av de försäkringstagare och försäkrade som är  ersättningsberättigade enligt de försäkringsavtal som omfattas  av överlåtelsen, eller av en majoritet av deras företrädare,  och
2. det uppdragsgivande företaget.
Det överlåtande företaget ska göra information om villkoren  för överlåtelsen tillgänglig för dem som enligt första stycket  ska godkänna den. Informationen ska lämnas i god tid innan det  övertagande institutet lämnar in en ansökan om godkännande  till den behöriga myndigheten i institutets hemland.
Krav på godkännande från den behöriga myndigheten
14 §
Överlåtelsen får verkställas efter godkännande från den  behöriga myndigheten i det övertagande institutets hemland  enligt bestämmelserna i det landet.
Finansinspektionens bedömning av överlåtelsen
15 §
Finansinspektionen ska på begäran av den behöriga  myndigheten i det övertagande institutets hemland göra en  bedömning av överlåtelsen. Finansinspektionen ska bedöma om
1. den rätt som tillkommer försäkringstagarna, de försäkrade  och andra ersättningsberättigade försämras, och
2. det överlåtande företaget har den kapitalbas som krävs med  beaktande av det försäkringsbestånd som ska överlåtas.
Finansinspektionen ska lämna sin bedömning till den andra  myndigheten inom åtta veckor från det att begäran togs emot.
Information från Finansinspektionen till behörig myndighet
16 §
Om överlåtelsen leder till gränsöverskridande verksamhet  ska Finansinspektionen informera den behöriga myndigheten i  det övertagande institutets hemland om vilka regler för  verksamheten som är tillämpliga på det försäkringsbestånd som  överlåts. Informationen ska lämnas inom fyra veckor från det  att Finansinspektionen tog emot en underrättelse om ett beslut  om godkännande av överlåtelsen från den behöriga myndigheten.
Ansvar för överlåtet bestånd
17 §
Ansvaret för det överlåtna försäkringsbeståndet övergår  från det överlåtande företaget till det övertagande institutet  när institutet har tagit emot ett beslut om godkännande av  överlåtelsen från den behöriga myndigheten i hemlandet. Om  institutet inte har tagit emot någon information om godkän-
nandet inom sju veckor från det att beslutet fattades, får  avtalet ändå verkställas och ansvaret för försäkringsbeståndet  övergår därmed till institutet.
Övertagande från ett utländskt tjänstepensionsinstitut
Tillstånd att verkställa ett överlåtelseavtal
18 §
Ett tjänstepensionsföretag får med tillstånd av  Finansinspektionen verkställa ett avtal om överlåtelse som  innebär övertagande av ett bestånd av tjänstepensionsavtal  från ett utländskt tjänstepensionsinstitut som inte driver  verksamhet i Sverige.
Ansökan om tillstånd
19 §
Ansökan om tillstånd att verkställa överlåtelseavtalet  ska göras av det övertagande företaget och ges in till  Finansinspektionen.
Ansökan ska innehålla
1. det skriftliga överlåtelseavtalet,
2. uppgifter om avtalsparternas namn, hemvist och det land  inom EES där respektive part är registrerad eller  auktoriserad,
3. en beskrivning av det bestånd av tjänstepensionsavtal som  ska övertas och det huvudsakliga innehållet i de  överenskommelser om pensionsförmåner som ligger till grund för  avtalen,
4. namn och hemvist för arbetsgivare eller egenföretagare som  erbjuder pensionsförmåner enligt de tjänstepensionsavtal som  ingår i det bestånd som ska överlåtas, eller som gör  inbetalningar till tjänstepensionsinstitutet,
5. dokumentation om att överlåtelsen har godkänts av den  arbetsgivare eller egenföretagare som avses i 4 och en  majoritet av de personer som har eller kommer att ha rätt till  pensionsförmåner enligt tjänstepensionsavtalen eller den  överenskommelse som ligger till grund för dem, eller av en  majoritet av företrädare för dessa personer, och
6. uppgifter om vilket land som är värdland i fråga om de  tjänstepensionsavtal som ingår i överlåtelsen.
Behörig myndighets bedömning
20 §
Finansinspektionen ska utan dröjsmål översända ansökan  till den behöriga myndigheten i det överlåtande institutets  hemland för bedömning.
Förutsättningar för tillstånd
21 §
Tillstånd att verkställa överlåtelseavtalet ska ges, om
1. all information enligt 19 § har lämnats,
2. den behöriga myndigheten i det överlåtande institutets  hemland har godkänt överlåtelsen,
3. de rättigheter som tillkommer försäkringstagarna, de  försäkrade och andra ersättningsberättigade hos det  övertagande företaget före och efter överlåtelsen är  tillräckligt skyddade,
4. det övertagande företaget har den kapitalbas som krävs  sedan överlåtelsen har beaktats,
5. det övertagande företagets organisation är ändamålsenlig  med hänsyn till överlåtelsen, och
6. den som deltar i ledningen av det övertagande företaget har  tillräcklig kompetens och erfarenhet och i övrigt är lämplig  för uppgiften med hänsyn till överlåtelsen.
Föreläggande om komplettering
22 §
Finansinspektionen får förelägga det övertagande  företaget att ge in den ytterligare utredning som är nödvändig  för att inspektionen ska kunna bedöma om de rättigheter som  tillkommer försäkringstagarna, de försäkrade och andra  ersättningsberättigade hos det övertagande företaget är till-
räckligt skyddade.
Frister för beslut och underrättelser
23 §
Finansinspektionen ska meddela beslut med anledning av en  ansökan inom tre månader från det att ansökan togs emot.  Inspektionen ska därefter inom två veckor underrätta den  behöriga myndigheten i det överlåtande institutets hemland om  beslutet.
Finansinspektionen ska informera det övertagande företaget om  de regler för verksamheten som ska tillämpas på det överlåtna  beståndet. Informationen ska lämnas inom en vecka från det att  inspektionen tog emot den från den behöriga myndigheten i det  överlåtande institutets hemland.
Registrering och ansvar för överlåtet bestånd
24 §
När tillstånd att verkställa ett överlåtelseavtal har  getts ska det övertagande företaget genast anmäla  tillståndsbeslutet till Bolagsverket för registrering.
Bolagsverket ska genast registrera beslutet. När  registreringen har gjorts övergår ansvaret för det överlåtna  beståndet på det övertagande företaget.
Medling av Europeiska försäkrings- och  tjänstepensionsmyndigheten
25 §
Om Finansinspektionen och den behöriga myndigheten i ett  utländskt tjänstepensionsinstituts hemland inte kan komma  överens om förfarandet eller innehållet i en åtgärd, får  inspektionen hänskjuta ärendet till Europeiska försäkrings-  och tjänstepensionsmyndigheten för medling i enlighet med  artikel 31.2 c i Europaparlamentets och rådets förordning (EU)  nr 1094/2010 av den 24 november 2010 om inrättande av en  europeisk tillsynsmyndighet (Europeiska försäkrings- och  tjänstepensionsmyndigheten), om ändring av beslut  nr 716/2009/EG och om upphävande av kommissionens beslut 
2009/79/EG.
Lag (2021:462)
.
Överlåtelse vid ett tjänstepensionsföretags likvidation eller  konkurs
Överlåtelser vid likvidation eller konkurs
26 §
Försäkringsbeståndet ska vid tjänstepensionsföretagets  likvidation eller konkurs om möjligt överlåtas till ett eller  flera tjänstepensionsföretag, försäkringsföretag eller  utländska tjänstepensionsinstitut.
Förutsättningar för överlåtelse vid likvidation eller konkurs
27 §
För överlåtelse av ett försäkringsbestånd vid  tjänstepensionsföretagets likvidation eller konkurs ska samma  förutsättningar gälla som om företaget inte hade gått i  likvidation eller försatts i konkurs, med undantag för kravet  i 6 § 1.
Talan i konkurs om återgång av överlåtelseavtal
28 §
Vid tillämpning av det som föreskrivs om rätt till talan  om återgång av avtal i konkurslagen (1987:672) ska ett  överlåtelseavtal anses ingånget den dag tillstånd att  verkställa avtalet gavs.
12 kap. Lämplighetsprövning av ägare i  tjänstepensionsaktiebolag
Tillämpning av bestämmelser i försäkringsrörelselagen
1 §
Följande bestämmelser i 15 kap. försäkringsrörelselagen 
(2010:2043) gäller för tjänstepensionsaktiebolag:
- 1 och 2 §§ om krav på förvärvstillstånd,
- 3 § om bekräftelse av att ansökan kommit in,
- 7 § om förvärvstillstånd vid nära förbindelser,
- 8 § om när beslut i fråga om förvärvstillstånd ska meddelas  m.m.,
- 10 § om beslut om tid för genomförande av förvärv,
- 11 § om anmälningsskyldighet för den som avyttrar,
- 12 § om anmälningsskyldighet för försäkringsaktiebolag,
- 13 § om anmälningsskyldighet för ägare som är juridisk  person,
- 15 och 16 §§ om avyttringsplikt,
- 17 § om när aktier inte får medräknas, och
- 18 § om förordnande av förvaltare.
Vid tillämpning av bestämmelserna ska det som sägs om  försäkringsaktiebolag gälla tjänstepensionsaktiebolag.  Hänvisningarna i 15 kap. 15, 17 och 18 §§  försäkringsrörelselagen till 15 kap. 14 § den lagen ska  i stället avse 5 § detta kapitel.
Förutsättningar för tillstånd till förvärv
2 §
Tillstånd till förvärv som avses i 15 kap. 1 och 2 §§  försäkringsrörelselagen (2010:2043) ska ges om förvärvaren  bedöms lämplig att utöva ett väsentligt inflytande över  ledningen av tjänstepensionsaktiebolaget och det kan antas att  förvärvet är ekonomiskt sunt. Hänsyn ska tas till förvärvarens  sannolika påverkan på tjänstepensionsaktiebolaget.
3 §
Vid bedömningen av förvärvarens lämplighet ska följande  beaktas:
1. förvärvarens anseende och kapitalstyrka,
2. om den som till följd av förvärvet kommer att ingå i  styrelsen för tjänstepensionsaktiebolaget eller vara  verkställande direktör i det, eller vara ersättare för någon  av dem, har tillräcklig insikt och erfarenhet för att delta i  ledningen av ett tjänstepensionsaktiebolag och även i övrigt  är lämplig för en sådan uppgift, och
3. om det finns skäl att anta att förvärvaren kommer att  motverka att tjänstepensionsaktiebolagets verksamhet drivs på  ett sätt som är förenligt med denna lag och andra  författningar som reglerar bolagets verksamhet.
4 §
Om förvärvaren är ett försäkringsholdingföretag, ett  företag som skulle vara ett försäkringsholdingföretag om ett  eller flera av dess dotterföretag som är  tjänstepensionsföretag i stället var försäkringsföretag, eller  ett blandat finansiellt holdingföretag, ska det vid  bedömningen av förvärvarens anseende särskilt beaktas om dess  ledning uppfyller de krav som ställs på ledningen i ett sådant  företag enligt 19 kap. 63 § första stycket försäk-
ringsrörelselagen (2010:2043), 16 kap. 40 § första stycket  denna lag respektive 5 kap. 16 § lagen (2006:531) om särskild  tillsyn över finansiella konglomerat.
Röstningsförbud
5 §
Finansinspektionen får besluta att ägaren till ett  kvalificerat innehav av aktier inte får företräda fler aktier  vid stämman än som motsvarar ett innehav som inte är  kvalificerat
1. om ägaren motverkar eller kan antas komma att motverka att  tjänstepensionsaktiebolagets verksamhet drivs på ett sätt som  är förenligt med kraven i denna lag och andra författningar  som reglerar bolagets verksamhet,
2. om ägaren i väsentlig mån har åsidosatt skyldigheter i  näringsverksamhet eller i andra ekonomiska angelägenheter  eller gjort sig skyldig till allvarlig brottslighet, eller
3. om ägaren är ett försäkringsholdingföretag, ett företag som  skulle vara ett försäkringsholdingföretag om ett eller flera  av dess dotterföretag som är tjänstepensionsföretag i stället  var försäkringsföretag eller ett blandat finansiellt  holdingföretag, och dess ledning inte uppfyller de krav som  ställs på ledningen i ett sådant företag enligt 19 kap. 63 §  första stycket försäkringsrörelselagen (2010:2043), 16 kap. 
40 § första stycket denna lag respektive 5 kap. 16 § lagen 
(2006:531) om särskild tillsyn över finansiella konglomerat.
Om ägaren till ett kvalificerat innehav av aktier inte har  ansökt om tillstånd till ett förvärv som avses i 15 kap. 1  eller 2 § försäkringsrörelselagen, får Finansinspektionen  besluta att ägaren inte får företräda aktierna vid stämman  till den del de omfattas av ett krav på tillstånd.
Om någon i strid med ett beslut av Finansinspektionen har ett  kvalificerat innehav av aktier, får innehavaren inte företräda  aktierna vid stämman till den del innehavet står i strid med  beslutet.
Bemyndigande
6 §
Regeringen får meddela föreskrifter om handläggningen av  tillståndsärenden för tjänstepensionsaktiebolag enligt 2-4 §§  och 15 kap. 1-3 och 7 §§ försäkringsrörelselagen (2010:2043).
13 kap. Offentliggörande
Redogörelser för investeringar i vissa aktier
1 §
Ett tjänstepensionsföretag som investerar i aktier som är  upptagna till handel på en reglerad marknad och som har getts  ut av ett bolag inom EES, ska i fråga om sådana aktier  redogöra för hur de viktigaste inslagen i  investeringsstrategin stämmer överens med profilen och löp-
tiden för företagets åtaganden och hur de inslagen bidrar till  tillgångarnas utveckling på medellång till lång sikt.
Paragrafen gäller inte för tillgångar som motsvarar  avsättningar för villkorad återbäring och för  fondförsäkringsåtaganden där försäkringstagarna, de försäkrade  eller andra ersättningsberättigade bär investeringsrisken.
2 §
Om en sådan kapitalförvaltare som avses i artikel 2 i  Europaparlamentets och rådets direktiv 2007/36/EG av den 
11 juli 2007 om utnyttjande av vissa av aktieägares  rättigheter i börsnoterade företag, i lydelsen enligt  Europaparlamentets och rådets direktiv (EU) 2017/828,  investerar för ett tjänstepensionsföretag och investeringarna  avser aktier som är upptagna till handel på en reglerad  marknad och som har getts ut av ett bolag inom EES, ska  tjänstepensionsföretaget i fråga om sådana aktier redogöra för
1. hur överenskommelsen med kapitalförvaltaren främjar att  investeringsstrategin och investeringsbesluten stämmer överens  med profilen och löptiden för tjänstepensionsföretagets  åtaganden,
2. hur överenskommelsen med kapitalförvaltaren främjar  investeringsbeslut som grundas på bedömningar av  portföljbolagens finansiella och icke-finansiella resultat på  medellång till lång sikt och främjar ett engagemang i  portföljbolagen i syfte att förbättra deras resultat på  medellång till lång sikt,
3. hur dels metoden och tiden för utvärdering av  kapitalförvaltarens prestationer, dels ersättningen för  kapitalförvaltningstjänsterna stämmer överens med profilen och  löptiden för tjänstepensionsföretagets åtaganden och hur det  långsiktiga resultatet i absoluta tal beaktas,
4. hur tjänstepensionsföretaget bevakar dels  kapitalförvaltarens kostnader för portföljens omsättning, dels  portföljens avsedda omsättningshastighet eller gränser för  omsättningshastigheten, och
5. hur lång tid överenskommelsen med kapitalförvaltaren  gäller.
Om överenskommelsen med kapitalförvaltaren saknar en eller  flera av de delar som redogörelsen ska omfatta, ska  tjänstepensionsföretaget tydligt ange skälen för det.
3 §
Den information som avses i 1 och 2 §§ ska hållas  tillgänglig utan kostnad på tjänstepensionsföretagets  webbplats. Om tjänstepensionsföretaget inte har en egen  webbplats får informationen hållas tillgänglig på en annan  webbplats som enkelt kan nås.
Informationen ska uppdateras varje år.  Tjänstepensionsföretaget får dock avstå från att göra en  uppdatering om det inte har skett någon väsentlig förändring.
14 kap. Tillsyn
Tillämpning av försäkringsrörelselagen
1 §
Följande bestämmelser i 17 kap. försäkringsrörelselagen 
(2010:2043) gäller för tjänstepensionsföretag och för  tillsynen över dem:
- 4 § om underrättelse från ett försäkringsföretag om påbörjad  verksamhet,
- 10 § om förordnande av aktuarie,
- 11 § om förordnande av revisor,
- 13 § om sammankallande av styrelsen eller stämma,
- 15 § om Finansinspektionens befogenheter vid ett  försäkringsföretags likvidation, och
- 17 § om rapport angående de försäkringstekniska  avsättningarna.
Vid tillämpning av bestämmelserna ska det som sägs om  försäkringsföretag gälla tjänstepensionsföretag.
Registreringsmyndighet
2 §
Bolagsverket är registreringsmyndighet för  tjänstepensionsföretag.
Bolagsverket ska enligt 17 kap. 1 § försäkringsrörelselagen 
(2010:2043) föra ett försäkringsregister. I registret skrivs  de uppgifter in som enligt denna lag, aktiebolagslagen 
(2005:551), lagen (2018:672) om ekonomiska föreningar eller  andra författningar ska anmälas för registrering.
Tillsynen och dess omfattning
3 §
Finansinspektionen har tillsyn över  tjänstepensionsföretag.
Tillsynen omfattar att verksamheten drivs enligt
1. denna lag,
2. andra författningar som reglerar företagets verksamhet,
3. företagets bolagsordning eller stadgar, och
4. styrdokument som företaget har upprättat och som har sin  grund i författningar som reglerar företagets verksamhet.
Finansinspektionen har dessutom tillsyn över att  tjänstepensionsföretagets ägare och styrning uppfyller  lämplighetskraven i denna lag.
Finansinspektionens tillsyn ska utgå från en proaktiv och  riskbaserad metod.
Samarbete och utbyte av information
4 §
Finansinspektionen ska i sin tillsynsverksamhet samarbeta  och utbyta information med behöriga myndigheter, Europeiska  kommissionen och Europeiska försäkrings- och  tjänstepensionsmyndigheten i den utsträckning som följer av  Sveriges medlemskap i Europeiska unionen.
Upplysningar från ett tjänstepensionsföretag
5 §
Ett tjänstepensionsföretag ska lämna Finansinspektionen de  upplysningar om sin verksamhet som inspektionen begär. Om  företaget driver gränsöverskridande verksamhet ska det, i den  utsträckning som följer av Sveriges medlemskap i Europeiska  unionen, lämna de upplysningar till behörig myndighet i det  andra landet som den myndigheten behöver för att fullgöra sina  uppgifter.
Platsundersökning
6 §
Finansinspektionen får när inspektionen anser att det är  nödvändigt genomföra en undersökning hos ett  tjänstepensionsföretag.
Styrelsen och den verkställande direktören ska vid den  tidpunkt som Finansinspektionen bestämmer hålla  tjänstepensionsföretagets tillgångar, räkenskapsmaterial och  andra handlingar tillgängliga för granskning av  befattningshavare hos inspektionen eller av någon annan som  inspektionen har förordnat.
Finansinspektionen får genomföra en undersökning hos ett  företag som har fått i uppdrag av ett tjänstepensionsföretag  att utföra viss verksamhet eller vissa funktioner, om det  behövs för tillsynen över tjänstepensionsföretaget.
Upplysningar från och undersökningar hos andra än  tjänstepensionsföretag
7 §
Skyldigheten enligt 5 och 6 §§ att lämna upplysningar och  hålla tillgångar och handlingar tillgängliga för granskning  gäller även för
1. styrelsen och den verkställande direktören eller  motsvarande organ i ett företag vars verksamhet uteslutande  ska vara att biträda ett tjänstepensionsföretag eller som ett  tjänstepensionsföretag har ett bestämmande inflytande i,
2. ordföranden och den verkställande direktören eller  motsvarande befattningshavare i en skaderegleringsnämnd,  villkorsnämnd eller annat liknande organ som biträder ett  tjänstepensionsföretag, och
3. styrelsen och den verkställande direktören i ett  aktiebolag, om Finansinspektionen med bolagets samtycke har  fattat beslut om en sådan skyldighet.
8 §
Om det finns intressegemenskap mellan å ena sidan ett  tjänstepensionsföretag och å andra sidan ett aktiebolag som  denna lag inte är tillämplig på eller en ekonomisk förening,  får Finansinspektionen förelägga aktiebolaget eller föreningen  att lämna en särskild redovisning över intressegemenskapen.  Finansinspektionen får dock bara besluta om ett sådant före-
läggande om det behövs med hänsyn till tillsynen över tjänste-
pensionsverksamheten. Redovisningen ska lämnas enligt  anvisningar av Finansinspektionen.
Revisorers och särskilda granskares rapporteringsskyldighet
9 §
En revisor eller en särskild granskare ska genast  rapportera till Finansinspektionen om han eller hon vid  fullgörandet av sitt uppdrag i ett tjänstepensionsföretag får  kännedom om förhållanden som
1. kan utgöra en väsentlig överträdelse av de författningar  som reglerar företagets verksamhet,
2. kan påverka företagets fortsatta drift negativt,
3. kan leda till att revisorn avstyrker att balansräkningen  eller resultaträkningen fastställs eller till anmärkning  enligt 9 kap. 33 eller 34 § aktiebolagslagen (2005:551) eller 
8 kap. 36 eller 37 § lagen (2018:672) om ekonomiska  föreningar, eller
4. kan innebära att företaget brister eller har brustit i  uppfyllandet av kapitalkrav som gäller för företaget enligt 
8 kap.
Revisorn och den särskilda granskaren har en motsvarande  rapporteringsskyldighet om han eller hon får kännedom om  förhållanden som avses i första stycket vid fullgörande av  uppdrag som revisor eller särskild granskare i  tjänstepensionsföretagets moderföretag eller dotterföretag  eller ett företag som har en likartad förbindelse med tjänste-
pensionsföretaget.
Allmänt ombud vid konkurs
10 §
Om ett tjänstepensionsföretag har försatts i konkurs, ska  Finansinspektionen förordna ett allmänt ombud. Det allmänna  ombudet ska som konkursförvaltare delta i konkursboets  förvaltning tillsammans med den eller de förvaltare som utses  enligt konkurslagen (1987:672). Det allmänna ombudet ska se  till att försäkringstagarna, de försäkrade och andra  ersättningsberättigade omfattas av den förmånsrätt som följer  av försäkringsavtalen.
Det allmänna ombudet kan göra en sådan framställning om  entledigande av förvaltare som avses i 7 kap. 5 §  konkurslagen.
Även om beslut om delning av konkursboets förvaltning har  fattats, får det allmänna ombudet delta i förvaltningen i dess  helhet.
Bestämmelserna i konkurslagen om arvode till konkursförvaltare  gäller också det allmänna ombudet.
Redogörelse för ett tjänstepensionsföretags förmåga att  hantera ändrade ekonomiska förhållanden
11 §
På begäran av Finansinspektionen ska ett  tjänstepensionsföretag upprätta och till inspektionen lämna en  redogörelse för företagets förmåga att hantera händelser eller  förändringar av ekonomiska förhållanden som skulle kunna  påverka företagets finansiella ställning negativt.
Första stycket gäller även för verksamhet som omfattas av  uppdragsavtal enligt 9 kap. 23 §.
Kapitaltillägg
12 §
Finansinspektionen får besluta om ett tillägg till det  riskkänsliga kapitalkravet (kapitaltillägg) för ett  tjänstepensionsföretag, om
1. företagets riskprofil avviker väsentligt från de antaganden  som ligger till grund för beräkningen av det riskkänsliga  kapitalkravet enligt 8 kap.  
1-6 a §§, eller
2. företagets företagsstyrningssystem avviker väsentligt från  kraven i 9 kap. 1 §, samtidigt som avvikelserna medför att  företaget inte kan garantera en korrekt identifiering,  mätning, övervakning, hantering och rapportering av de risker  som företaget exponeras för eller kan komma att bli exponerat  för och det är osannolikt att bristerna kan åtgärdas inom  skälig tid.
Lag (2021:269)
.
13 §
Ett kapitaltillägg som avses i 12 § 1 ska beräknas så att  det säkerställer att tjänstepensionsföretaget uppfyller  skyddsnivån enligt 8 kap. 1 §.
Ett kapitaltillägg som avses i 12 § 2 ska vara proportionellt  mot de risker som finns på grund av bristerna i  företagsstyrningssystemet.
14 §
Efter ett beslut om kapitaltillägg ska  tjänstepensionsföretagets riskkänsliga kapitalkrav utgöras av  summan av kapitaltillägget och det riskkänsliga kapitalkravet  beräknat enligt 8 kap. 1-6 a §§.
Lag (2021:269)
.
15 §
När kapitaltillägg beslutas enligt 12 § 2, ska  Finansinspektionen förelägga tjänstepensionsföretaget att  vidta de åtgärder som behövs för att avhjälpa de brister som  har föranlett kapitaltillägget.
16 §
Ett beslut om kapitaltillägg ska omprövas minst en gång  per år. Beslutet ska ändras när de förhållanden som låg till  grund för beslutet har ändrats.
Avgifter
17 §
Tjänstepensionsföretag ska med avgifter bidra till att  täcka kostnaderna för Finansinspektionens verksamhet samt  Statistiska centralbyråns verksamhet enligt lagen (2014:484)  om en databas för övervakning av och tillsyn över  finansmarknaderna.
Rätt att meddela föreskrifter
18 §
Regeringen eller den myndighet som regeringen bestämmer  får meddela föreskrifter om
1. vilka upplysningar ett tjänstepensionsföretag ska lämna  till Finansinspektionen enligt 5 § och när de ska lämnas, och
2. att vissa uppgifter som enligt 5 § ska lämnas till  Finansinspektionen i stället ska lämnas till Statistiska  centralbyrån.
Regeringen får meddela föreskrifter om sådana avgifter som  avses i 17 §.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela föreskrifter om  hur upplysningar ska lämnas enligt 5 §.
15 kap. Ingripanden och andra åtgärder
Ingripande mot tjänstepensionsföretag och vissa fysiska  personer
När Finansinspektionen ska ingripa
1 §
Finansinspektionen ska ingripa om
1. ett tjänstepensionsföretag har åsidosatt sina skyldigheter  enligt denna lag, andra författningar som reglerar företagets  verksamhet, företagets bolagsordning eller stadgar eller  företagets försäkringstekniska riktlinjer, beräkningsunderlag,  investeringsriktlinjer eller styrdokument för hantering av  intressekonflikter eller andra sådana styrdokument som har sin  grund i författningar som reglerar företagets verksamhet,
2. bolagsordningen, stadgarna, de försäkringstekniska  riktlinjerna, beräkningsunderlaget, investeringsriktlinjerna,  styrdokumentet för hantering av intressekonflikter eller de  övriga styrdokumenten inte längre är tillfredsställande med  hänsyn till omfattningen och arten av företagets verksamhet,  eller
3. försäkringsbeståndet inte är tillräckligt för den  riskutjämning som krävs.
Om ett tjänstepensionsföretag driver gränsöverskridande  verksamhet och företaget inte rättar sig efter ett  föreläggande om rättelse som Finansinspektionen eller en  behörig myndighet i det andra landet har beslutat, ska inspek-
tionen vidta de åtgärder som behövs för att förhindra  fortsatta överträdelser. Finansinspektionen ska underrätta den  behöriga myndigheten i det andra landet om vilka åtgärder som  vidtas.
1 a §
Finansinspektionen ska ingripa mot någon som ingår i  tjänstepensionsföretagets styrelse eller är dess verkställande  direktör, eller är ersättare för någon av dem, om företaget  har åsidosatt sina skyldigheter enligt någon av artiklarna 5-10, 11.1-11.10, 12-14, 16.1, 16.2, 17, 18.1, 18.2, 19.1, 19.3, 
19.4, 23-25, 26.1-26.8, 27, 28.1-28.8, 29, 30.1-30.4, 31.12  eller 45 i Europaparlamentets och rådets förordning (EU) 
2022/2554.
Ett ingripande enligt första stycket får ske bara om  företagets överträdelse är allvarlig och den fysiska personen  i fråga uppsåtligen eller av grov oaktsamhet orsakat  överträdelsen.
Lag (2024:1291)
.
Hur Finansinspektionen ska ingripa
2 §
Ett ingripande med stöd av 1 § sker genom beslut om
1. föreläggande att inom viss tid vidta en viss åtgärd eller  upphöra med ett visst agerande,
2. förbud att verkställa beslut, eller
3. anmärkning.
Finansinspektionen får också med stöd av 10 § begränsa ett  tjänstepensionsföretags förfoganderätt eller förbjuda  företaget att förfoga över sina tillgångar i Sverige.
Om en överträdelse är allvarlig ska tjänstepensionsföretagets  tillstånd återkallas eller, om det är tillräckligt, varning  meddelas.
2 a §
Ett ingripande enligt 1 a § får ske genom en eller båda  av följande sanktioner:
1. beslut att personen i fråga under en viss tid, lägst tre  och högst tio år, inte får upprätthålla en funktion som avses  i 1 a § första stycket i ett tjänstepensionsföretag, eller
2. beslut om sanktionsavgift.
Lag (2024:1291)
.
Omständigheter som ska beaktas och Finansinspektionens  möjligheter att avstå från ingripande
3 §
Vid valet av ingripande ska Finansinspektionen ta hänsyn  till hur allvarlig överträdelsen är och hur länge den har  pågått. Särskild hänsyn ska tas till skador som har uppstått  och graden av ansvar.
I försvårande riktning ska det beaktas om  tjänstepensionsföretaget tidigare har begått en överträdelse  eller om den fysiska personen tidigare orsakat en sådan  överträdelse.
I förmildrande riktning ska det beaktas om
1. företaget eller den fysiska personen i väsentlig  utsträckning genom ett aktivt samarbete har underlättat  Finansinspektionens utredning, och
2. företaget snabbt har upphört med överträdelsen, eller den  fysiska personen snabbt verkat för att överträdelsen ska  upphöra, sedan den anmälts till eller påtalats av  Finansinspektionen.
Lag (2024:1291)
.
4 §
Finansinspektionen får avstå från ingripande om
1. en överträdelse är ringa eller ursäktlig,
2. tjänstepensionsföretaget gör rättelse eller om den fysiska  personen verkat för att företaget gör rättelse, eller
3. någon annan myndighet har vidtagit åtgärder mot företaget  eller den fysiska personen och dessa åtgärder bedöms  tillräckliga.
Lag (2024:1291)
.
Åtgärder vid bristande uppfyllelse av det riskkänsliga  kapitalkravet
5 §
Om ett tjänstepensionsföretag inte uppfyller det  riskkänsliga kapitalkravet enligt 8 kap. 1-6 a §§, i  förekommande fall efter beslut om kapitaltillägg enligt 
14 kap., ska företaget inom två månader från det att bristen  upptäcktes
1. upprätta en åtgärdsplan för att åter uppfylla det  riskkänsliga kapitalkravet inom högst tolv månader från samma  tidpunkt, och
2. överlämna planen till Finansinspektionen.
Om ett tjänstepensionsföretag inte fullgör sina skyldigheter  enligt första stycket, får inspektionen förelägga företaget  att fullgöra skyldigheterna.
Ett tjänstepensionsföretag ska vidta de åtgärder som anges i  åtgärdsplanen.
Lag (2021:269)
.
6 §
Om Finansinspektionen anser att åtgärderna i en  åtgärdsplan som avses i 5 § första stycket 1 är otillräckliga,  ska inspektionen förelägga tjänstepensionsföretaget att göra  de ändringar i planen som krävs för att företaget, om planen  följs, inom högst tolv månader från det att bristen upptäcktes  åter ska uppfylla det riskkänsliga kapitalkravet.
Om det är lämpligt, får Finansinspektionen genom ett eller  flera beslut förlänga tidsfristen för ett  tjänstepensionsföretag att enligt en sådan plan som avses i 
5 § första stycket 1 åter uppfylla det riskkänsliga  kapitalkravet med sammanlagt högst ett år och sex månader.
Vid prövningen av om förlängning ska ske och när tiden för en  sådan förlängning fastställs, ska Finansinspektionen särskilt  beakta i vilken grad den bristande uppfyllelsen av det  riskkänsliga kapitalkravet beror på förhållanden som stått  utanför tjänstepensionsföretagets kontroll och om företaget  skäligen kunde förväntas räkna med dem.
7 §
Om ett tjänstepensionsföretag inte uppfyller det risk-
känsliga kapitalkravet och det beror på synnerligen ogynnsamma  marknadsförhållanden som företaget inte skäligen kunde  förväntas räkna med, får Finansinspektionen förlänga  tidsfristen för företaget att enligt en sådan plan som avses i 
5 § första stycket 1 åter uppfylla det riskkänsliga  kapitalkravet. Tidsfristen får förlängas med sammanlagt högst  tolv år, genom ett eller flera beslut.
Ett tjänstepensionsföretag ska under tidsfristen regelbundet  ge in en lägesrapport om vilka åtgärder som har vidtagits och  i vilken mån det riskkänsliga kapitalkravet åter uppfyllts.  Finansinspektionen ska i samband med beslut om förlängd  tidsfrist också besluta hur ofta rapporten ska ges in.  Inspektionen ska då särskilt beakta tiden för förlängning av  tidsfristen. En lägesrapport ska inte ges in oftare än var  tredje månad.
Om ett tjänstepensionsföretags lägesrapport visar att det inte  har skett några väsentliga framsteg med att åter uppfylla det  riskkänsliga kapitalkravet från det att bristen konstaterades  fram till dess att rapporten gavs in, ska Finansinspektionen  besluta att den förlängda tidsfristen ska upphöra att gälla.  Finansinspektionen får avstå från att fatta ett sådant beslut  om det finns särskilda skäl.
Åtgärder vid bristande uppfyllelse av minimikapitalkrav eller  garantibelopp
8 §
Om ett tjänstepensionsföretag inte uppfyller  minimikapitalkravet enligt 8 kap. 7-12 §§ eller  garantibeloppet enligt 8 kap. 13 §, ska företaget inom en  månad från det att bristen upptäcktes
1. upprätta en finansiell saneringsplan med åtgärder för att  åter uppfylla minimikapitalkravet eller garantibeloppet inom  högst tre månader från samma tidpunkt, och
2. överlämna planen till Finansinspektionen.
Ett tjänstepensionsföretag ska vidta de åtgärder som anges i  den finansiella saneringsplanen.
9 §
Om Finansinspektionen anser att åtgärderna i en finansiell  saneringsplan som avses i 8 § är otillräckliga, ska  Finansinspektionen förelägga tjänstepensionsföretaget att göra  de ändringar i planen som enligt inspektionens mening krävs  för att företaget, om planen följs, inom tre månader från det  att bristen upptäcktes åter ska uppfylla minimikapitalkravet  eller garantibeloppet.
Om det är lämpligt, får Finansinspektionen genom ett eller  flera beslut förlänga tidsfristen enligt 8 § första stycket 1  med sammanlagt högst nio månader.
Vid prövningen av om förlängning ska ske och när tiden för en  sådan förlängning fastställs, ska Finansinspektionen särskilt  beakta i vilken grad den bristande uppfyllelsen av  minimikapitalkravet eller garantibeloppet beror på  förhållanden som stått utanför tjänstepensionsföretagets  kontroll och om företaget skäligen kunde förväntas räkna med  dem.
Förbud eller begränsning i rätten att förfoga över tillgångar
10 §
Finansinspektionen får begränsa ett  tjänstepensionsföretags förfoganderätt eller förbjuda  företaget att förfoga över sina tillgångar i Sverige, om
1. företaget inte följer gällande bestämmelser om  försäkringstekniska avsättningar,
2. företaget inte uppfyller det riskkänsliga kapitalkravet  enligt 8 kap.  
1-6 a §§, i förekommande fall efter beslut om kapitaltillägg  enligt 14 kap., och det finns särskilda omständigheter som ger  anledning att befara att företagets finansiella ställning  kommer att försämras ytterligare,
3. företaget inte uppfyller minimikapitalkravet enligt 8 kap. 
7-12 §§ eller garantibeloppet enligt 8 kap. 13 §, eller
4. det vid beslut om återkallelse av företagets tillstånd  bedöms vara nödvändigt för att skydda de intressen som  försäkringstagarna, de försäkrade och andra  ersättningsberättigade har.
Finansinspektionen får besluta hur tjänstepensionsverksamheten  ska drivas efter ett beslut enligt första stycket.
Lag (2021:269)
.
Återkallelse av tillstånd
11 §
Finansinspektionen ska återkalla ett  tjänstepensionsföretags tillstånd, om företaget
1. inte har anmälts för registrering inom föreskriven tid  eller anmälan har avskrivits eller avslagits genom ett beslut  som har fått laga kraft,
2. har förklarat sig avstå från tillståndet,
3. har försatts i konkurs eller om beslut har fattats om att  företaget ska gå i tvångslikvidation,
4. inte uppfyller minimikapitalkravet enligt 8 kap. 7-12 §§  eller garantibeloppet enligt 8 kap. 13 § och företagets  finansiella saneringsplan enligt 8 §, trots ett föreläggande  enligt 9 §, är uppenbart otillräcklig,
5. inte inom en månad från den tidpunkt då företaget upptäckte  att det inte uppfyllde minimikapitalkravet enligt 8 kap. 7-12 §§ eller garantibeloppet enligt 8 kap. 13 § har överlämnat  en finansiell saneringsplan i enlighet med 8 § till  Finansinspektionen,
6. inte inom de tidsfrister som anges i 8 och 9 §§ har  vidtagit de åtgärder som finns angivna i företagets  finansiella saneringsplan, i förekommande fall efter ändringar  till följd av ett föreläggande enligt 9 §, eller
7. får tillstånd att driva försäkringsrörelse enligt  försäkringsrörelselagen (2010:2043).
12 §
Om någon som ingår i ett tjänstepensionsföretags styrelse  eller är dess verkställande direktör eller ansvarar för en  sådan central funktion som anges i 9 kap. 8 § inte uppfyller  de krav som anges i 9 kap. 3 §, ska Finansinspektionen  återkalla företagets tillstånd. Det får dock ske bara om  Finansinspektionen först har beslutat att anmärka på att  personen ingår i styrelsen eller är verkställande direktör  eller ansvarar för en central funktion och om han eller hon,  sedan en av inspektionen bestämd tid av högst tre månader har  gått, fortfarande finns kvar i styrelsen eller som verk-
ställande direktör eller som ansvarig för en central funktion.
I stället för att återkalla tillståndet får Finansinspektionen  besluta att en styrelseledamot eller verkställande direktör  eller den som ansvarar för en central funktion inte längre får  kvarstå i sin befattning. Finansinspektionen får då förordna  en ersättare. Ersättarens uppdrag gäller till dess tjänste-
pensionsföretaget har utsett en ny styrelseledamot eller  verkställande direktör eller ansvarig för en central funktion.
13 §
Finansinspektionen får återkalla ett  tjänstepensionsföretags tillstånd, om företaget
1. inte längre uppfyller kraven för tillstånd,
2. inte inom ett år från det tillstånd gavs har börjat driva  sådan verksamhet som tillståndet avser,
3. under en sammanhängande tid av sex månader inte har drivit  tjänstepensionsverksamhet,
4. inte inom två månader från det att bristen i fråga om  uppfyllelse av det riskkänsliga kapitalkravet enligt 8 kap. 1-6 a §§, i förekommande fall efter beslut om kapitaltillägg  enligt 14 kap., konstaterades har upprättat en åtgärdsplan  enligt 5 § och överlämnat den till Finansinspektionen,
5. inte inom de tidsfrister som anges i 5-7 §§ har vidtagit  sådana åtgärder för att åter uppfylla det riskkänsliga  kapitalkravet enligt 8 kap. 1-6 a §§, i förekommande fall  efter beslut om kapitaltillägg enligt 14 kap., som finns  angivna i en åtgärdsplan med eventuella ändringar till följd  av ett föreläggande enligt 6 §, eller
6. i annat fall allvarligt åsidosätter bestämmelser som gäller  för företagets verksamhet.
I stället för att återkalla tillståndet får Finansinspektionen  meddela en varning, om det är tillräckligt.
Lag (2021:269)
.
14 §
Om ett tjänstepensionsföretags tillstånd återkallas, får  Finansinspektionen bestämma hur avvecklingen av verksamheten  ska ske.
Ett beslut om återkallelse får förenas med förbud att  fortsätta hela eller delar av verksamheten.
Anmälan av vissa beslut till Europeiska försäkrings- och  tjänstepensionsmyndigheten
15 §
Finansinspektionen ska till Europeiska försäkrings- och  tjänstepensionsmyndigheten anmäla beslut om begränsning av ett  tjänstepensionsföretags förfoganderätt över sina tillgångar,  beslut om förbud för ett tjänstepensionsföretag att förfoga  över tillgångarna och beslut om återkallelse av ett  tjänstepensionsföretags tillstånd.
Sanktionsavgift
16 §
Om Finansinspektionen har meddelat ett beslut om  anmärkning eller varning mot ett tjänstepensionsföretag, får  inspektionen besluta att företaget ska betala en  sanktionsavgift.
Avgiften tillfaller staten.
17 §
Sanktionsavgiften ska fastställas till lägst 5 000 kronor  och högst 50 miljoner kronor.
Avgiften får inte överstiga tio procent av  tjänstepensionsföretagets omsättning närmast föregående  räkenskapsår. Om överträdelsen har skett under  tjänstepensionsföretagets första verksamhetsår eller om  uppgifter om omsättningen saknas eller är bristfälliga, får  omsättningen uppskattas.
Avgiften får inte vara så stor att tjänstepensionsföretaget  därefter inte uppfyller kraven enligt 4 kap. 1 §.
17 a §
En sanktionsavgift för en fysisk person ska som högst  fastställas till det högsta av
1. två gånger den vinst som den fysiska personen gjort till  följd av regelöverträdelsen, om beloppet går att fastställa,  eller
2. ett belopp som per den 16 januari 2023 i kronor motsvarade  fem miljoner euro.
Avgiften tillfaller staten.
Lag (2024:1291)
.
18 §
När sanktionsavgiftens storlek fastställs, ska särskild  hänsyn tas till sådana omständigheter som anges i 3 § samt  till tjänstepensionsföretagets eller den fysiska personens  finansiella ställning och, om det går att fastställa, den  vinst som gjorts till följd av regelöverträdelsen.
Lag (2024:1291)
.
Sanktionsföreläggande
18 a §
Frågor om ingripanden mot fysiska personer för  överträdelser enligt 1 a § tas upp av Finansinspektionen genom  sanktionsföreläggande.
Finansinspektionen ska då tillämpa bestämmelserna om  sanktionsföreläggande i 15 kap. 9 a-9 d §§ lagen (2004:297) om  bank- och finansieringsrörelse.
Lag (2024:1291)
.
Förseningsavgift
19 §
Om ett tjänstepensionsföretag inte i tid lämnar de  upplysningar som har föreskrivits med stöd av 14 kap. 18 §  första stycket, får Finansinspektionen besluta att företaget  ska betala en förseningsavgift med högst 100 000 kronor.
Avgiften tillfaller staten.
Verkställighet av beslut om sanktionsavgift och  förseningsavgift
20 §
En sanktionsavgift eller förseningsavgift ska betalas  till Finansinspektionen inom 30 dagar efter det att beslutet  om den har fått laga kraft eller sanktionsföreläggandet  godkänts eller inom den längre tid som anges i beslutet.
Lag (2024:1291)
.
21 §
Finansinspektionens beslut om sanktionsavgift eller  förseningsavgift får verkställas enligt utsökningsbalken, om  avgiften inte har betalats inom den tid som avses i 20 §.
22 §
Om sanktionsavgiften eller förseningsavgiften inte  betalas inom den tid som anges i 20 §, ska Finansinspektionen  lämna den obetalda avgiften för indrivning. Bestämmelser om  indrivning av statliga fordringar finns i lagen (1993:891) om  indrivning av statliga fordringar m.m.
23 §
En beslutad sanktionsavgift eller förseningsavgift faller  bort i den utsträckning verkställighet inte har skett inom fem  år från det att beslutet fick laga kraft eller  sanktionsföreläggandet godkändes.
Lag (2024:1291)
.
Ingripande mot vissa typer av moderföretag
24 §
Om någon i ledningen för ett sådant holdingföretag som  avses i 16 kap. 2 § 3 b eller c inte uppfyller de krav som  anges i 16 kap. 40 § första stycket, får Finansinspektionen  förelägga företaget att rätta till förhållandet.
Vite
25 §
Finansinspektionens beslut om föreläggande enligt denna  lag får förenas med vite.
Bemyndiganden
26 §
Regeringen eller den myndighet som regeringen bestämmer  får meddela föreskrifter om
1. innehållet i en åtgärdsplan enligt 5 §, och
2. innehållet i en finansiell saneringsplan enligt 8 §.
16 kap. Grupptillsyn
Grupptillsyn över tjänstepensionsföretag
1 §
Särskild tillsyn över tjänstepensionsföretag som ingår i  en grupp (grupptillsyn) ska utövas enligt detta kapitel.
I en grupp ingår ett företag, dess dotterföretag och andra  anknutna företag samt de företag som dotterföretaget har ett  ägarintresse i.
Grupptillsynen enligt detta kapitel omfattar krav inom  följande områden:
- gruppsolvens (14-22 §§ ),
- rapportering av riskkoncentrationer och transaktioner inom  en grupp 
(23-26 §§ ),
- god kontroll över och rapportering av transaktioner inom  grupper med vissa typer av moderföretag (27 och 28 §§ ),
- företagsstyrning inom gruppen (29-31 §§ ),
- tillgång till information (32-39 §§ ), och
- lämplighetskrav för ledningen i vissa typer av moderföretag 
(40 § ).
Fall då grupptillsyn ska utövas
2 §
För fullständig grupptillsyn gäller 14-26 och 29-40 §§.  Sådan tillsyn ska utövas över
1. tjänstepensionsföretag som är moderföretag till eller har  ägarintresse i åtminstone ett annat tjänstepensionsföretag,  ett utländskt tjänstepensionsinstitut, ett försäkringsföretag,  en EES-försäkringsgivare eller en försäkringsgivare från  tredjeland,
2. tjänstepensionsföretag som har en gemensam eller i huvudsak  gemensam ledning med ett annat tjänstepensionsföretag, ett  utländskt tjänstepensionsinstitut, ett försäkringsföretag, en  EES-försäkringsgivare eller en försäkringsgivare från  tredjeland, och
3. tjänstepensionsföretag vars moderföretag är
a) ett utländskt tjänstepensionsinstitut, ett  försäkringsföretag, en   EES-försäkringsgivare eller en försäkringsgivare från  tredjeland,
b) ett företag som skulle vara ett försäkringsholdingföretag  om tjänstepensionsföretaget var ett försäkringsföretag, eller
c) ett blandat finansiellt holdingföretag.
3 §
För begränsad grupptillsyn gäller 27 och 28 §§. Sådan  tillsyn ska utövas över tjänstepensionsföretag vars  moderföretag är
1. ett försäkringsholdingföretag med blandad verksamhet, eller
2. ett företag som inte är ett tjänstepensionsföretag eller  ett utländskt tjänstepensionsinstitut och som skulle vara ett  försäkringsholdingföretag med blandad verksamhet om  tjänstepensionsföretaget var ett försäkringsföretag.
Förhållandet mellan grupptillsyn enligt detta kapitel och  grupptillsyn enligt annan reglering
4 §
Ett tjänstepensionsföretag som omfattas av grupptillsyn  enligt försäkringsrörelselagen (2010:2043) eller av nationell  lagstiftning i ett annat land inom EES som genomför Solvens  II-direktivet ska inte omfattas av grupptillsyn enligt detta  kapitel.
5 §
Om en grupptillsyn utövas med stöd av en sådan annan  reglering som avses i 4 § och den tillsynen inte omfattar  samtliga krav inom de områden som anges i 1 § tredje stycket,  ska den kompletteras med den tillsyn som behövs för att  grupptillsynen ska motsvara kraven enligt detta kapitel.
6 §
Om ett tjänstepensionsföretag som omfattas av sådan  grupptillsyn som avses i 4 § är anknutet företag till ett  tjänstepensionsföretag som inte omfattas av sådan  grupptillsyn, ska båda företagen omfattas av grupptillsyn  enligt detta kapitel.
Nivån för grupptillsyn
7 §
Om det i toppen av en grupp finns ett  tjänstepensionsföretag, ett utländskt tjänstepensionsinstitut,  ett försäkringsföretag eller en EES-försäkringsgivare som är  moderföretag till ett sådant tjänstepensionsföretag som avses  i 2 § 1 eller 2, ska bestämmelserna om grupptillsyn i detta  kapitel tillämpas bara på nivån för detta yttersta  moderföretag.
Första stycket gäller även om
1. det yttersta moderföretaget är ett företag som skulle vara  ett försäkringsholdingföretag om tjänstepensionsföretaget som  är dotterföretag i stället var ett försäkringsföretag, eller
2. det yttersta moderföretaget är ett blandat finansiellt  holdingföretag.
8 §
Om det i toppen av en grupp finns ett  tjänstepensionsföretag, ett utländskt tjänstepensionsinstitut,  ett försäkringsföretag eller en EES-försäkringsgivare som är  moderföretag till ett sådant moderföretag som avses i 2 § 3,  ska bestämmelserna om grupptillsyn i detta kapitel tillämpas  bara på nivån för detta yttersta moderföretag.
Första stycket gäller även om
1. det yttersta moderföretaget är ett företag som skulle vara  ett försäkringsholdingföretag om tjänstepensionsföretaget som  är dotterföretag i stället var ett försäkringsföretag, eller
2. det yttersta moderföretaget är ett blandat finansiellt  holdingföretag.
Lag (2020:402)
.
Fortsatt tillsyn över enskilda tjänstepensionsföretag
9 §
Ett tjänstepensionsföretag som ingår i en grupp som  omfattas av grupptillsyn enligt denna lag eller  försäkringsrörelselagen (2010:2043) står även under tillsyn  som enskilt tjänstepensionsföretag enligt denna lag.
Grupptillsynsmyndighet
10 §
Finansinspektionen ska vara grupptillsynsmyndighet och  ansvara för den grupptillsyn som ska utövas enligt 2, 3, 5 och 
6 §§.
Beslut om att inte beakta ett företag i en grupp vid  grupptillsynen
11 §
Finansinspektionen får i ett enskilt fall besluta att,  helt eller delvis, inte beakta ett företag som ingår i en  grupp vid grupptillsynen enligt denna lag, om
1. företaget är beläget utomlands och det finns rättsliga  hinder mot överföring av nödvändig information,
2. företaget är av ringa betydelse med hänsyn till syftet med  grupptillsynen, eller
3. det skulle vara olämpligt eller vilseledande med hänsyn  till syftet med grupptillsynen att låta företaget omfattas av  den.
När första stycket 2 är tillämpligt på flera företag, får ett  sådant beslut fattas bara om företagen tillsammans är av ringa  betydelse med hänsyn till syftet med grupptillsynen.
Parallella regelverk
Beslut om undantag från grupptillsyn när tillsyn utövas enligt  lagen om särskild tillsyn över finansiella konglomerat
12 §
Om ett blandat finansiellt holdingföretag omfattas av  tillsyn enligt lagen (2006:531) om särskild tillsyn över  finansiella konglomerat och av grupptillsyn enligt detta  kapitel, får Finansinspektionen besluta om undantag från detta  kapitel så att det blandade finansiella holdingföretaget bara  behöver tillämpa de relevanta bestämmelserna för konglomerat.
Ett beslut enligt första stycket får fattas bara om tillsynen  över företaget enligt den lagen kan anses likvärdig med  grupptillsynen enligt detta kapitel, särskilt när det gäller  riskbaserad tillsyn.
Beslut om undantag från grupptillsyn när tillsyn utövas enligt  lagen om särskild tillsyn över kreditinstitut och  värdepappersbolag
13 §
Om ett blandat finansiellt holdingföretag omfattas av  grupptillsyn enligt detta kapitel och av gruppbaserad tillsyn  enligt lagen (2014:968) om särskild tillsyn över  kreditinstitut och värdepappersbolag, får Finansinspektionen  besluta om undantag från detta kapitel så att det blandade  finansiella holdingföretaget bara behöver tillämpa de  relevanta bestämmelserna för den största sektorn enligt 2 kap. 
3 § lagen (2006:531) om särskild tillsyn över finansiella  konglomerat.
Ett beslut enligt första stycket får fattas bara om tillsynen  över företaget enligt lagen om särskild tillsyn över  kreditinstitut och värdepappersbolag kan anses likvärdig med  grupptillsynen enligt detta kapitel, särskilt när det gäller  riskbaserad tillsyn.
Gruppsolvens
Kapitalbas och kapitalkrav på gruppnivå
14 §
Ett sådant tjänstepensionsföretag som avses i 2 § ska  säkerställa att det inom gruppen sammantaget finns en  gruppbaserad kapitalbas som alltid minst uppgår till
1. ett gruppbaserat kapitalkrav beräknat enligt 15-17 §§,  eller
2. det högre belopp som Finansinspektionen har beslutat enligt 
20 §.
Metoder för beräkning av kapitalbas och kapitalkrav
15 §
Kapitalbasen och kapitalkravet för en grupp som står  under grupptillsyn enligt detta kapitel ska beräknas enligt en  sammanläggnings- och avräkningsmetod. Om det är lämpligt, får  Finansinspektionen i ett enskilt fall besluta att kapitalbasen  och kapitalkravet i stället ska beräknas enligt en  konsolideringsmetod, eller enligt en kombination av de  metoderna.
Proportionellt beaktande av innehav
16 §
Vid beräkningen av den gruppbaserade kapitalbasen och det  gruppbaserade kapitalkravet ska ett anknutet företag beaktas  proportionellt efter det innehav som ett sådant  tjänstepensionsföretag som avses i 2 § 1 eller 2 eller ett  sådant moderföretag som avses i 2 § 3 a, b eller c har i det  anknutna företaget. Om det finns särskilda skäl, får innehav  beaktas till en annan andel.
Finansinspektionen ska besluta vilken proportionell andel som  ska beaktas när det inte finns kapitalbindningar mellan vissa  av företagen i en grupp.
Vissa avdrag vid beräkning av den gruppbaserade kapitalbasen
17 §
När den gruppbaserade kapitalbasen beräknas ska avdrag  göras så att inte dubbelräkning sker av poster som ingår i  kapitalbasen i flera företag i gruppen.
Avdrag ska också göras för värden som skapats internt inom  gruppen och som härrör från ömsesidig finansiering.
Återkommande beräkningar av kapitalbas och kapitalkrav på  gruppnivå
18 §
Den gruppbaserade kapitalbas och det gruppbaserade  kapitalkrav som gäller enligt detta kapitel ska beräknas minst  en gång per år. Beräkningarna ska utföras av ett sådant  tjänstepensionsföretag som avses i 2 §. Företaget ska även  rapportera resultatet av beräkningen till Finansinspektionen.
Övervakning av kapitalkrav på gruppnivå
19 §
Det företag som ska ansvara för rapporteringen enligt 
18 § ska fortlöpande övervaka kapitalkravet för gruppen. Om  det finns grundad anledning att anta att gruppens riskprofil  förändrats väsentligt sedan dagen för den senaste  rapporteringen av kapitalkravet på gruppnivå, ska företaget  göra en ny beräkning av detta krav och snarast möjligt  rapportera resultatet till Finansinspektionen. Inspektionen  får under samma förutsättningar begära en förnyad beräkning av  kapitalkravet.
Kapitaltillägg på gruppnivå till det gruppbaserade  kapitalkravet
20 §
Finansinspektionen får besluta om ett kapitaltillägg  utöver det gruppbaserade kapitalkravet, om detta kapitalkrav  inte stämmer överens med gruppens riskprofil eller om  förutsättningarna enligt 14 kap. 12 § 2 är uppfyllda.
Bestämmelserna i 14 kap. 13-16 §§ ska gälla för ett sådant  beslut om kapitaltillägg som avses i första stycket.
Åtgärder om en grupp inte uppfyller det gruppbaserade  kapitalkravet
21 §
Om en grupp inte uppfyller det gruppbaserade kapitalkrav  som gäller enligt 14 § eller om det finns risk för detta under  de närmaste tre månaderna, ska det tjänstepensionsföretag som  anges i 18 § underrätta Finansinspektionen omgående.
Bestämmelserna i 15 kap. 5-9 §§ om åtgärdsplan, förlängd  tidsfrist, underrättelse och finansiell saneringsplan ska  gälla i tillämpliga delar vid en sådan brist.
Gruppsolvens för tjänstepensionsföretag som är dotterföretag  till vissa typer av företag
22 §
När ett tjänstepensionsföretag är dotterföretag till ett  företag som skulle vara ett försäkringsholdingföretag om  tjänstepensionsföretaget var ett försäkringsföretag eller till  ett blandat finansiellt holdingföretag, ska beräkningen av  gruppsolvens göras med hänsyn även till det moderföretaget.  Beräkningen ska göras enligt 15-17 och 20 §§.
Vid beräkningen enligt första stycket ska moderföretaget  hanteras som ett tjänstepensionsföretag som omfattas av
1. bestämmelserna om riskkänsligt kapitalkrav i 8 kap. 1-6 a §§, och
2. villkor enligt 7 kap. 2-7 §§ för att poster ska få ingå i  kapitalbasen.
Lag (2021:269)
.
Riskkoncentrationer och transaktioner inom en grupp
Rapportering och tillsyn av väsentliga riskkoncentrationer och  betydande transaktioner inom en grupp
23 §
Väsentliga riskkoncentrationer och betydande  transaktioner inom en grupp ska minst en gång per år  rapporteras till Finansinspektionen.
Även betydande transaktioner som har gjorts med fysiska  personer som har nära förbindelser med något företag inom  gruppen ska rapporteras.
Om en transaktion har en mycket betydande omfattning, ska den  rapporteras snarast möjligt.
Rapporteringen ska göras av ett sådant tjänstepensionsföretag  som avses i 2 §.
24 §
Finansinspektionen ska för varje enskild grupp besluta  vilka riskkoncentrationer och transaktioner som ska anses vara  väsentliga och betydande. Tillsammans med detta ska  inspektionen bestämma lämpliga tröskelvärden. Tröskelvärdena  ska baseras på kapitalkrav eller försäkringstekniska  avsättningar eller båda dessa värden och hänsyn ska tas till  gruppens struktur och riskhanteringssystem. Inspektionen ska,  innan dessa beslut meddelas, ha hört gruppen.
Vid bedömningen av riskkoncentrationer ska Finansinspektionen  beakta risker för spridning inom gruppen, intressekonflikter  samt riskernas nivå och omfattning.
Undantag från kravet på tillsyn över riskkoncentrationer och  transaktioner inom en grupp
25 §
Om det i en grupp finns ett sådant moderföretag som avses  i 7 eller 8 § och det företaget i sin tur är dotterföretag  till ett sådant företag som avses i 3 kap. 1 § lagen 
(2006:531) om särskild tillsyn över finansiella konglomerat,  får Finansinspektionen besluta att på nivån för detta dotter-
företag inte tillämpa bestämmelserna om tillsyn enligt 23 och 
24 §§ avseende riskkoncentrationer och transaktioner inom en  grupp.
26 §
Finansinspektionen får besluta att tillsyn över sådana  riskkoncentrationer och transaktioner inom en grupp som avses  i 23 och 24 §§ inte ska utövas på nivån för ett sådant  tjänstepensionsföretag som avses i 2 § 1 eller 2 eller på  nivån för det moderföretag som avses i 2 § 3 och som är ett  anknutet företag till ett reglerat företag eller självt är ett  reglerat företag eller ett blandat finansiellt holdingföretag  som omfattas av lagen (2006:531) om särskild tillsyn över  finansiella konglomerat.
Lag (2020:402)
.
God kontroll över och rapportering av transaktioner inom  grupper med vissa typer av moderföretag
27 §
Ett sådant tjänstepensionsföretag som avses i 3 § ska ha  god kontroll över sina transaktioner med
1. moderföretaget, och
2. företag som är anknutna till tjänstepensionsföretagets  moderföretag.
Tjänstepensionsföretaget ska rapportera sådana transaktioner  som anges i första stycket som är betydande till  Finansinspektionen. Företaget ska göra detta minst en gång per  år. Om en transaktion har en mycket betydande omfattning, ska  företaget rapportera den snarast möjligt.
28 §
Finansinspektionen ska för varje enskild grupp besluta  vilka transaktioner som ska anses vara betydande. Tillsammans  med detta ska inspektionen bestämma lämpliga tröskelvärden.  Tröskelvärdena ska baseras på kapitalkrav eller  försäkringstekniska avsättningar eller båda dessa värden och  hänsyn ska tas till gruppens struktur och riskhanterings-
system.
Finansinspektionen ska, innan dessa beslut meddelas, ha hört  gruppen.
Företagsstyrning inom gruppen
29 §
Bestämmelserna i 9 kap. om företagsstyrning ska gälla i  tillämpliga delar på gruppnivå.
Ett sådant tjänstepensionsföretag som avses i 2 § ska ansvara  för att kraven på företagsstyrning följs på gruppnivå.
System för riskhantering, internkontroll och rapportering ska  genomföras konsekvent i alla företag som omfattas av  grupptillsyn så att dessa system och rapporter kan  kontrolleras på gruppnivå.
30 §
Systemet för internkontroll inom en grupp ska omfatta
1. rutiner avseende gruppsolvens för att identifiera och mäta  alla betydande risker gruppen är utsatt för och på lämpligt  sätt anpassa kapitalbasen till riskerna, och
2. sunda rapporterings- och redovisningsmetoder för att  övervaka och hantera transaktioner inom gruppen och  riskkoncentrationer.
31 §
En egen risk- och solvensbedömning som omfattar hela  gruppen ska genomföras i enlighet med 9 kap. 20-22 §§.
Finansinspektionen får besluta att tjänstepensionsföretaget  i stället får göra en egen risk- och solvensbedömning enligt 
9 kap. 20-22 §§ på gruppnivå och på nivån för ett  dotterföretag inom gruppen. En enda handling ska då omfatta  samtliga bedömningar.
Ett beslut enligt andra stycket påverkar inte dotterföretagets  skyldigheter enligt 9 kap. 20-22 §§ denna lag eller enligt 
10 kap. 11-13 §§ försäkringsrörelselagen (2010:2043).
Tillgång till information
Informationsutbyte inom en grupp
32 §
Ett sådant tjänstepensionsföretag som avses i 2 §, ett  företag som ingår i samma grupp som ett sådant  tjänstepensionsföretag och sådana fysiska personer som avses i 
23 § andra stycket ska på begäran lämna information till  varandra som behövs för att uppfylla kraven i detta kapitel.
Första stycket gäller bara företag och fysiska personer som  har hemvist i Sverige.
Skyldighet att lämna upplysningar till Finansinspektionen
33 §
Ett sådant tjänstepensionsföretag som avses i 2 § ska på  begäran av Finansinspektionen lämna de upplysningar till  inspektionen som behövs för grupptillsynen enligt detta  kapitel.
34 §
Om ett tjänstepensionsföretag inte fullgör sin  upplysningsskyldighet enligt 33 § inom skälig tid, får  Finansinspektionen förelägga ett annat företag inom gruppen  som har hemvist i Sverige att lämna upplysningar som rör detta  företag direkt till inspektionen, om upplysningarna behövs för  grupptillsynen enligt detta kapitel.
Finansinspektionens kontroller på plats
35 §
Finansinspektionen får på plats kontrollera all  information som behövs för grupptillsynen enligt detta kapitel  hos
1. ett tjänstepensionsföretag som omfattas av grupptillsynen,
2. företag som är anknutna till tjänstepensionsföretaget,
3. moderföretag till tjänstepensionsföretaget, och
4. företag som är anknutna till tjänstepensionsföretagets  moderföretag.
Tystnadsplikt
36 §
En styrelseledamot eller annan befattningshavare hos ett  företag som vid fullgörande av skyldigheter enligt detta  kapitel får kunskap om affärsförhållanden i ett företag eller  hos en person som enligt 32 § ska lämna uppgifter, får inte  obehörigen röja vad han eller hon fått veta och inte heller  utnyttja kunskapen i strid med uppgiftslämnarens intresse.
Uppgiftsskyldighet
36 a §
Ett företag som vid fullgörandet av skyldigheter enligt  detta kapitel får sådan kunskap som avses i 36 § ska på  begäran av Polismyndigheten, Skatteverket, Säkerhetspolisen  eller Tullverket lämna uppgifter om enskildas förhållanden  till företaget, om uppgifterna behövs i ett enskilt fall i  myndighetens verksamhet för att förebygga, förhindra eller  upptäcka brottslig verksamhet som innefattar brott för vilket  det i straffskalan ingår fängelse i ett år eller mer.  Uppgifterna ska lämnas utan dröjsmål och i elektronisk form.
Ett företag som omfattas av uppgiftsskyldigheten i första  stycket eller den som är verksam i ett sådant företag får inte  obehörigen röja för kunden eller för någon utomstående att en  myndighet har gjort en begäran eller att uppgifter har lämnats  enligt första stycket.
Bestämmelser om ansvar för den som bryter mot tystnadsplikten  enligt andra stycket finns i 20 kap. 3 § brottsbalken.
Lag (2025:188)
.
37 §
Ett företag som vid fullgörandet av skyldigheter enligt  detta kapitel får sådan kunskap som avses i 36 §, är skyldigt  att lämna ut uppgifter om enskildas förhållanden till  företaget om det
1. under en utredning enligt bestämmelserna om förundersökning  i brottmål begärs av undersökningsledaren,
2. under en utredning om självständigt förverkande begärs av  åklagaren,
3. i ett ärende om rättslig hjälp i brottmål begärs av  åklagaren på framställning av en annan stat eller en  mellanfolklig domstol, eller
4. i ett ärende om erkännande och verkställighet av en  europeisk utredningsorder begärs av åklagaren.
Uppgifterna ska lämnas ut utan dröjsmål och i elektronisk  form.
Lag (2024:889)
.
Meddelandeförbud
38 §
Den undersökningsledare eller åklagare som begär  uppgifter enligt 37 § får besluta att företaget samt dess  styrelseledamöter och anställda inte får röja för kunden eller  för någon utomstående att uppgifter har lämnats enligt 37 §  eller att det pågår en förundersökning, en utredning om  självständigt förverkande, ett ärende om rättslig hjälp i  brottmål eller ett ärende om erkännande och verkställighet av  en europeisk utredningsorder.
Ett sådant förbud får meddelas om det krävs för att en  utredning om brott eller självständigt förverkande inte ska  äventyras eller för att uppfylla en internationell  överenskommelse som är bindande för Sverige.
Förbudet ska vara tidsbegränsat, med möjlighet till  förlängning, och får inte avse längre tid än vad som är  motiverat med hänsyn till syftet med förbudet. I ett ärende om  rättslig hjälp i brottmål eller om erkännande och  verkställighet av en europeisk utredningsorder får dock  förbudet tidsbegränsas bara om den stat eller mellanfolkliga  domstol som ansökt om rättslig hjälp eller den utländska  myndighet som har utfärdat utredningsordern samtycker till  detta.
Om ett förbud inte längre är motiverat med hänsyn till syftet  med förbudet, ska undersökningsledaren eller åklagaren besluta  att förbudet ska upphöra.
Lag (2024:889)
.
Straff
39 §
Till böter döms den som uppsåtligen eller av grov  oaktsamhet bryter mot ett meddelandeförbud enligt 38 §.
Lämplighetskrav för ledningen i vissa typer av moderföretag
40 §
Ett sådant moderföretag som avses i 2 § 3 b eller c och  som har hemvist i Sverige ska säkerställa att de som ingår i  styrelsen för företaget eller är verkställande direktör i det,  eller är ersättare för någon av dem, uppfyller de krav som  anges i 9 kap. 3 § första stycket 1.
Moderföretaget ska snarast möjligt till Finansinspektionen  anmäla ändringar av vilka som ingår i dess ledning enligt  första stycket.
Moderföretaget ska underrätta inspektionen om någon av de  personer som avses i första stycket har ersatts på grund av  att han eller hon inte längre uppfyller lämplighetskraven.
Rätt att meddela föreskrifter
41 §
Regeringen eller den myndighet som regeringen bestämmer  får meddela föreskrifter om
1. hur och när den gruppbaserade kapitalbasen och det  gruppbaserade kapitalkravet ska beräknas enligt 15-17, 20 och 
22 §§,
2. innehållet i samt omfattningen och fullgörandet av  rapporteringen enligt 18 §,
3. innehållet i en åtgärdsplan och en finansiell saneringsplan  enligt 21 § andra stycket,
4. vilka upplysningar ett företag ska lämna till  Finansinspektionen enligt 23, 27 och 33 §§,
5. företagsstyrningssystem inom en grupp enligt 29 §,
6. innehållet i en egen risk- och solvensbedömning inom en  grupp enligt 31 §, och
7. hur uppgifter enligt 36 a § första stycket och 37 § ska  lämnas.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela föreskrifter om  hur och när ett företag ska lämna upplysningar enligt 23, 27  och 33 §§.
Lag (2025:188)
.
17 kap. Överklagande m.m.
Överklagande av Finansinspektionens beslut
1 §
Följande beslut av Finansinspektionen får inte överklagas:
1. beslut om sanktionsföreläggande enligt 15 kap. 18 a §,  eller
2. beslut om förordnande av sakkunnig enligt
- 10 kap. 1 § andra stycket 2 denna lag och 23 kap. 45 b §  aktiebolagslagen (2005:551),
- 10 kap. 1 § andra stycket 3 denna lag och 24 kap. 47 §  aktiebolagslagen, eller
- 10 kap. 1 § andra stycket 4 denna lag och 24 a kap. 24 §  aktiebolagslagen.
Andra beslut av Finansinspektionen enligt denna lag får  överklagas till allmän förvaltningsdomstol.
Prövningstillstånd krävs vid överklagande till kammarrätten.
Lag (2024:1291)
.
Förordnande om att ett beslut ska gälla omedelbart
2 §
Finansinspektionen får bestämma att ett beslut om förbud,  föreläggande eller återkallelse ska gälla omedelbart.
Förklaring att ärendet onödigt uppehålls
3 §
Om beslut i ett ärende om tillstånd enligt 2 kap. 4 § inte  har meddelats inom sex månader från det att ansökan gavs in,  eller i ett ärende enligt 3 kap. 3 § eller 11 kap. 23 § första  stycket inom tre månader, får sökanden begära förklaring av  domstol att ärendet onödigt uppehålls.
En sådan begäran ska göras hos allmän förvaltningsdomstol.  Prövningstillstånd krävs vid överklagande till kammarrätten.
Om rätten lämnar en förklaring ska ansökan anses ha avslagits  av Finansinspektionen om beslut därefter inte har meddelats  inom motsvarande tidsfrister som anges i första stycket för  respektive ärende.
Överklagande av Bolagsverkets beslut
4 §
Bolagsverkets beslut i ärenden enligt 10 kap. 16, 37 och 
59 §§ får överklagas till tingsrätten i den ort där  tjänstepensionsföretagets styrelse har sitt säte.
Skrivelsen med överklagandet ska ges in till Bolagsverket inom  tre veckor från dagen för beslutet.
Vid ett överklagande enligt första stycket gäller lagen 
(1996:242) om domstolsärenden.
Övergångsbestämmelser
2019:742
1. Denna lag träder i kraft den 1 januari 2020 i fråga om 
4 kap. 9 § och i övrigt den 15 december 2019.
2. En årlig redogörelse enligt 6 kap. 19 § ska hållas  tillgänglig första gången 2020.
3. Tjänstepensionsföretag får trots vad som sägs i 4 kap. 5 §  till utgången av 2034 driva verksamhet avseende andra  försäkringar än tjänstepensionsförsäkringar som avses i 1 kap. 
4 § om
a) de försäkringsavtal som verksamheten avser har ingåtts före  ikraftträdandet av denna lag, och
b) verksamheten avseende de försäkringar som inte är  tjänstepensionsförsäkringar utgör en ringa andel av företagets  verksamhet.
Regeringen eller den myndighet som regeringen bestämmer får  meddela föreskrifter om vad som avses med ringa andel i första  stycket b.
4. En understödsförening som avses i 7 § första stycket lagen 
(2010:2044) om införande av försäkringsrörelselagen 
(2010:2043) och som inte uppfyller det krav på att  kapitalbasen minst ska uppgå till det riskkänsliga  kapitalkravet som följer av 2 kap. 4 § första stycket 2 i  förening med 7 kap. 1 §, får trots detta ges tillstånd att  driva tjänstepensionsverksamhet som tjänstepensionsföretag,  om föreningen kan antas komma att uppfylla det riskkänsliga  kapitalkravet efter tillämpning av 15 kap. 5-7 §§.
Lag (2020:935)
.
2021:269
1. Denna lag träder i kraft den 1 maj 2021.
2. För investeringar som ett företag har gjort före  ikraftträdandet gäller äldre föreskrifter om beräkning av  kapitalkravet för marknadsrisk, om det leder till ett lägre  kapitalkrav.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.