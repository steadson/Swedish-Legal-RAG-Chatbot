Title: Lag (2018:1693) om polisens behandling av personuppgifter inom brottsdatalagens område
SFS Number: Svensk författningssamling 2018:1693
URL: https://www.riksdagen.se/sv/dokument-och-lagar/dokument/svensk-forfattningssamling/lag-20181693-om-polisens-behandling-av_sfs-2018-1693/
Source Link: http://rkrattsbaser.gov.se/sfst?bet=2018:1693
Amendment Register Link: http://rkrattsbaser.gov.se/sfsr?bet=2018:1693
Ministry/Authority: Justitiedepartementet L4
Issued: 2018-11-15
Metadata: {"Utfärdad": "2018-11-15", "Ändrad": "t.o.m. SFS 2025:852"}

==================================================

Lag (2018:1693) om polisens behandling av personuppgifter inom brottsdatalagens område
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2018:1693
Departement/myndighet
:   
Justitiedepartementet L4
Utfärdad
:   
2018-11-15
Ändrad
:   
t.o.m. SFS 2025:852
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Allmänna bestämmelser
2 kap. Grundläggande bestämmelser om behandling av  personuppgifter
3 kap. Gemensamt tillgängliga uppgifter
4 kap. Längsta tid som personuppgifter får behandlas
5 kap. Register
6 kap. Behandling av personuppgifter vid Polismyndigheten för  forensiska ändamål
6 a kap. Behandling av uppgifter i vissa register som inte  förs med stöd av denna lag
6 b kap. Behandling av uppgifter i dna-baserade  släktforskningsdatabaser
7 kap. Övriga bestämmelser
Övergångsbestämmelser
1 kap. Allmänna bestämmelser
Lagens tillämpningsområde
1 §
Denna lag gäller utöver brottsdatalagen (2018:1177) när  någon av följande myndigheter i egenskap av behöriga  myndigheter behandlar personuppgifter:
1. Polismyndigheten, om uppgifterna behandlas i syfte att  förebygga, förhindra eller upptäcka brottslig verksamhet,  utreda eller lagföra brott, verkställa uppbörd eller  upprätthålla allmän ordning och säkerhet,
2. Ekobrottsmyndigheten, om uppgifterna behandlas i syfte att  utreda brott och det inte är fråga om åklagarverksamhet, och
3. Säkerhetspolisen i frågor som inte rör nationell säkerhet,  om uppgifterna behandlas i syfte att förebygga, förhindra  eller upptäcka brottslig verksamhet eller utreda eller lagföra  brott.
För Ekobrottsmyndigheten och Säkerhetspolisen gäller endast 
1-4 kap. och 7 kap.
Lag (2019:435)
.
1 a §
Lagen gäller i tillämpliga delar även när  Polismyndigheten behandlar uppgifter om avlidna personer  enligt 5 kap. 3, 4 och 7 §§.
Lag (2025:135)
.
2 §
/Upphör att gälla U:2025-10-12/
Denna lag gäller inte vid behandling av personuppgifter  enligt
1. vapenlagen (1996:67),
2. lagen (1998:620) om belastningsregister,
3. lagen (1998:621) om misstankeregister,
4. lagen (2006:444) om passagerarregister,
5. lagen (2014:400) om Polismyndighetens elimineringsdatabas,
6. Europaparlamentets och rådets förordning (EU) 2018/1860 av  den 28 november 2018 om användning av Schengens  informationssystem för återvändande av tredjelandsmedborgare  som vistas olagligt i medlemsstaterna,
7. Europaparlamentets och rådets förordning (EU) 2018/1861 av  den 28 november 2018 om inrättande, drift och användning av  Schengens informationssystem (SIS) på området in- och  utresekontroller, om ändring av konventionen om tillämpning av  Schengenavtalet och om ändring och upphävande av förordning 
(EG) nr 1987/2006,
8. Europaparlamentets och rådets förordning (EU) 2018/1862 av  den 28 november 2018 om inrättande, drift och användning av  Schengens informationssystem (SIS) på området polissamarbete  och straffrättsligt samarbete, om ändring och upphävande av  rådets beslut 2007/533/RIF och om upphävande av  Europaparlamentets och rådets förordning (EG) nr 1986/2006 och  kommissionens beslut 2010/261/EU, eller
9. lagen (2021:1187) med kompletterande bestämmelser till EU:s  förordningar om Schengens informationssystem och föreskrifter  som har meddelats i anslutning till den lagen.
Lag (2021:1192)
.
2 §
/Träder i kraft I:2025-10-12/
/Upphör att gälla U:den dag som regeringen bestämmer/
Denna lag gäller inte vid behandling av personuppgifter  enligt
1. vapenlagen (1996:67),
2. lagen (1998:620) om belastningsregister,
3. lagen (1998:621) om misstankeregister,
4. lagen (2006:444) om passagerarregister,
5. lagen (2014:400) om Polismyndighetens elimineringsdatabas,
6. Europaparlamentets och rådets förordning (EU) 2018/1860 av  den 28 november 2018 om användning av Schengens  informationssystem för återvändande av tredjelandsmedborgare  som vistas olagligt i medlemsstaterna,
7. Europaparlamentets och rådets förordning (EU) 2018/1861 av  den 28 november 2018 om inrättande, drift och användning av  Schengens informationssystem (SIS) på området in- och  utresekontroller, om ändring av konventionen om tillämpning av  Schengenavtalet och om ändring och upphävande av förordning 
(EG) nr 1987/2006,
8. Europaparlamentets och rådets förordning (EU) 2018/1862 av  den 28 november 2018 om inrättande, drift och användning av  Schengens informationssystem (SIS) på området polissamarbete  och straffrättsligt samarbete, om ändring och upphävande av  rådets beslut 2007/533/RIF och om upphävande av  Europaparlamentets och rådets förordning (EG) nr 1986/2006 och  kommissionens beslut 2010/261/EU,
9. lagen (2021:1187) med kompletterande bestämmelser till EU:s  förordningar om Schengens informationssystem och föreskrifter  som har meddelats i anslutning till den lagen, eller
10. Europaparlamentets och rådets förordning (EU) 2017/2226 av  den 30 november 2017 om inrättande av ett in- och utresesystem  för registrering av in- och utreseuppgifter och av uppgifter  om nekad inresa för tredjelandsmedborgare som passerar  medlemsstaternas yttre gränser, om fastställande av villkoren  för åtkomst till in- och utresesystemet för brottsbekämpande  ändamål och om ändring av konventionen om tillämpning av  Schengenavtalet och förordningarna (EG) nr 767/2008 och (EU)  nr 1077/2011.
Lag (2022:244)
.
2 §
/Träder i kraft I:den dag som regeringen bestämmer/
Denna lag gäller inte vid behandling av personuppgifter  enligt
1. vapenlagen (1996:67),
2. lagen (1998:620) om belastningsregister,
3. lagen (1998:621) om misstankeregister,
4. lagen (2006:444) om passagerarregister,
5. lagen (2014:400) om Polismyndighetens elimineringsdatabas,
6. Europaparlamentets och rådets förordning (EU) 2018/1860 av  den 28 november 2018 om användning av Schengens  informationssystem för återvändande av tredjelandsmedborgare  som vistas olagligt i medlemsstaterna,
7. Europaparlamentets och rådets förordning (EU) 2018/1861 av  den 28 november 2018 om inrättande, drift och användning av  Schengens informationssystem (SIS) på området in- och  utresekontroller, om ändring av konventionen om tillämpning av  Schengenavtalet och om ändring och upphävande av förordning 
(EG) nr 1987/2006,
8. Europaparlamentets och rådets förordning (EU) 2018/1862 av  den 28 november 2018 om inrättande, drift och användning av  Schengens informationssystem (SIS) på området polissamarbete  och straffrättsligt samarbete, om ändring och upphävande av  rådets beslut 2007/533/RIF och om upphävande av  Europaparlamentets och rådets förordning (EG) nr 1986/2006 och  kommissionens beslut 2010/261/EU,
9. lagen (2021:1187) med kompletterande bestämmelser till EU:s  förordningar om Schengens informationssystem och föreskrifter  som har meddelats i anslutning till den lagen,
10. Europaparlamentets och rådets förordning (EU) 2017/2226 av  den 30 november 2017 om inrättande av ett in- och utresesystem  för registrering av in- och utreseuppgifter och av uppgifter  om nekad inresa för tredjelandsmedborgare som passerar  medlemsstaternas yttre gränser, om fastställande av villkoren  för åtkomst till in- och utresesystemet för brottsbekämpande  ändamål och om ändring av konventionen om tillämpning av  Schengenavtalet och förordningarna (EG) nr 767/2008 och (EU)  nr 1077/2011, eller
11. Europaparlamentets och rådets förordning (EU) 2018/1240 av  den 12 september 2018 om inrättande av ett EU-system för  reseuppgifter och resetillstånd (Etias) och om ändring av  förordningarna (EU) nr 1077/2011, (EU) nr 515/2014, (EU) 
2016/399, (EU) 2016/1624 och (EU) 2017/2226.
Lag (2023:339)
.
3 §
Särskilda bestämmelser om behandling av personuppgifter  finns
1. i lagen (2017:496) om internationellt polisiärt samarbete  och i föreskrifter som regeringen har meddelat i anslutning  till den lagen,
2. i lagen (2018:1180) om flygpassageraruppgifter i  brottsbekämpningen och i föreskrifter som regeringen har  meddelat i anslutning till den lagen,
3. i lagen (2022:613) om finansiell information i  brottsbekämpningen och i föreskrifter som regeringen har  meddelat i anslutning till den lagen, och
4. i lagen (2023:474) om polisiära befogenheter i gränsnära  områden.
Om det i dessa författningar finns avvikande bestämmelser, ska  de tillämpas i stället för bestämmelserna i denna lag.
Lag (2023:478)
.
Personuppgiftsansvar
4 §
Polismyndigheten är personuppgiftsansvarig för den  behandling av personuppgifter som utförs vid myndigheten och  för den behandling som myndigheten utför vid  Ekobrottsmyndigheten, som inte är åklagarverksamhet, i syfte  att förebygga, förhindra eller upptäcka brottslig  verksamhet.
Ekobrottsmyndigheten är personuppgiftsansvarig för den  behandling av personuppgifter som myndigheten utför i syfte  att utreda brott.
Säkerhetspolisen är personuppgiftsansvarig för den behandling  av personuppgifter som myndigheten utför.
Definitioner
5 §
I denna lag avses med
dna-analys: varje förfarande som kan användas för analys av  deoxyribonukleinsyra i humant material,
dna-profil: resultatet av en dna-analys som presenteras i  form av siffror eller bokstäver, och
fingeravtryck: avtryck av finger eller hand.
Behandling av uppgifter om juridiska personer
6 §
Bestämmelserna om personuppgifter i följande paragrafer  gäller också vid behandling av uppgifter om juridiska  personer:
1. 4 § om personuppgiftsansvar,
2. 2 kap. 1 § om rättsliga grunder för behandling av  personuppgifter,
3. 3 kap. 2 § om gemensamt tillgängliga uppgifter,
4. 4 kap. 1-4 och 5 a-11 §§ om längsta tid som personuppgifter  får behandlas,
5. 5 kap. 18-20 §§ om behandling av personuppgifter i  penningtvättsregister, och
6. 5 kap. 21 och 22 §§ om behandling av personuppgifter i det  internationella registret.
Bestämmelserna om personuppgifter i följande paragrafer i  brottsdatalagen (2018:1177) gäller också vid sådan behandling:
1. 2 kap. 2 § om diarieföring och handläggning i vissa fall,
2. 2 kap. 3 § andra stycket om ändamålet med behandlingen,
3. 2 kap. 17 § om längsta tid som personuppgifter får  behandlas,
4. 2 kap. 4 och 22 §§ om behandling för nya ändamål, och
5. 3 kap. 6 § om tillgången till personuppgifter.
Lag (2019:435)
.
Lagens uppbyggnad
7 §
I detta kapitel och i 2 kap. finns allmänna bestämmelser  om behandling av personuppgifter. I 4 kap. finns bestämmelser  om längsta tid för behandling av personuppgifter.
För personuppgifter som görs eller har gjorts gemensamt  tillgängliga gäller även 3 kap.
För personuppgifter som behandlas i biometriregister,  penningtvättsregister, det internationella registret och  tillträdesförbudsregistret, gäller 5 kap. i stället för 3 och 
4 kap.
I 6-6 b kap. finns bestämmelser om Polismyndighetens  behandling av personuppgifter för forensiska ändamål. Vid  sådan behandling gäller dessa kapitel i stället för 2-4 kap.
I 7 kap. finns bestämmelser om administrativa  sanktionsavgifter, skadestånd och överklagande.
Lag (2025:135)
.
2 kap. Grundläggande bestämmelser om behandling av  personuppgifter
Rättsliga grunder
1 §
Personuppgifter får behandlas om det är nödvändigt för att  en myndighet som nämns i 1 kap. 1 § ska kunna utföra följande  uppgifter:
1. förebygga, förhindra eller upptäcka brottslig verksamhet,
2. utreda eller lagföra brott,
3. verkställa uppbörd,
4. upprätthålla allmän ordning och säkerhet, eller
5. fullgöra förpliktelser som följer av internationella  åtaganden.
Lag (2019:435)
.
Behandling för nya ändamål
2 §
Förutsättningarna för att behandla personuppgifter som  behandlas med stöd av 1 § för nya ändamål regleras i 2 kap. 
4 och 22 §§ brottsdatalagen (2018:1177).
Särskilda upplysningar
3 §
Bestämmelserna om särskilda upplysningar i 2 kap. 3 §  andra stycket, 9 och 10 §§ brottsdatalagen (2018:1177) gäller  endast vid behandling av personuppgifter som har gjorts  gemensamt tillgängliga med stöd av 3 kap. 2 §.
Känsliga personuppgifter
4 §
Polismyndigheten och Säkerhetspolisen får behandla  biometriska uppgifter om det är absolut nödvändigt för  ändamålet med behandlingen.
5 §
Sökförbudet i 2 kap. 14 § brottsdatalagen (2018:1177)  hindrar inte att brottsrubriceringar, uppgifter om  tillvägagångssätt vid brott, uppgifter om verkställighet av  påföljd eller uppgifter som beskriver en persons utseende  används som sökbegrepp.
6 §
Sökförbudet i 2 kap. 14 § brottsdatalagen (2018:1177)  hindrar inte sökningar i syfte att få fram ett urval av  personer grundat på etniskt ursprung, politiska åsikter,  religiös eller filosofisk övertygelse eller medlemskap i  fackförening eller uppgifter som rör hälsa, sexualliv eller  sexuell läggning, om sökningen görs i personuppgifter som  inte har gjorts gemensamt tillgängliga med stöd av 3 kap. 
2 §.
Utlämnande av personuppgifter
7 §
Om det är förenligt med svenska intressen får  personuppgifter lämnas ut till
1. Interpol,
2. Europol, eller
3. en polismyndighet eller åklagarmyndighet i en stat som är  ansluten till Interpol.
Personuppgifter får lämnas ut enligt första stycket endast om  mottagaren behöver uppgifterna för att utföra en uppgift som  avses i 1 §.
Personuppgifter får vidare lämnas ut till en utländsk  myndighet eller mellanfolklig organisation, om utlämnandet  följer av en internationell överenskommelse som Sverige har  tillträtt efter riksdagens godkännande.
8 §
Polismyndigheten, Säkerhetspolisen, Ekobrottsmyndigheten,  Åklagarmyndigheten, Tullverket, Kustbevakningen och  Skatteverket har, trots sekretess enligt 21 kap. 3 § första  stycket och 35 kap. 1 § offentlighets- och sekretesslagen 
(2009:400), rätt att ta del av personuppgifter som har gjorts  gemensamt tillgängliga med stöd av 3 kap. 2 §, om den  mottagande myndigheten behöver uppgifterna för ett syfte som  anges i 1 kap. 2 § brottsdatalagen (2018:1177).
Europeiska åklagarmyndigheten har enligt 4 § lagen (2024:461)  om Sveriges deltagande i Europeiska åklagarmyndigheten rätt  att ta del av uppgifterna enligt första stycket. Denna rätt  inskränks inte av vad som anges i 18 kap. 1 och 17 §§  offentlighets- och sekretesslagen.
Första och andra styckena gäller inte uppgifter som behandlas  i särskilda register enligt 5 kap.
Lag (2024:466)
.
9 §
Säkerhetspolisen, Ekobrottsmyndigheten,  Åklagarmyndigheten, Tullverket, Kustbevakningen, Skatteverket  och Kriminalvården har, trots sekretess enligt 21 kap. 3 §  första stycket och 35 kap. 1 § offentlighets- och  sekretesslagen (2009:400), rätt att ta del av uppgifter i  biometriregister som förs enligt 5 kap., om den mottagande  myndigheten behöver uppgifterna för ett syfte som anges i 
1 kap. 2 § brottsdatalagen (2018:1177).
Europeiska åklagarmyndigheten har enligt 4 § lagen (2024:461)  om Sveriges deltagande i Europeiska åklagarmyndigheten rätt  att ta del av uppgifterna enligt första stycket. Denna rätt  inskränks inte av vad som anges i 18 kap. 1 och 17 §§  offentlighets- och sekretesslagen.
Lag (2025:135)
.
10 §
Migrationsverket har, trots sekretess enligt 21 kap. 3 §  första stycket och 35 kap. 1 § offentlighets- och  sekretesslagen (2009:400), rätt att ta del av uppgifter i  biometriregister som förs enligt 5 kap., om verket behöver  uppgifterna för att kontrollera fingeravtryck som tagits där.
Lag (2025:135)
.
11 §
En idrottsorganisation har, trots sekretess enligt 35  kap. 4 a § offentlighets- och sekretesslagen (2009:400), rätt  att ta del av personuppgifter som behandlas i  tillträdesförbudsregistret enligt 5 kap., om organisationen  behöver uppgifterna för de syften som anges i 5 § lagen 
(2015:51) om idrottsorganisationers behandling av uppgifter  om tillträdesförbud.
12 §
Personuppgifter får lämnas ut elektroniskt på annat sätt  än genom direktåtkomst om det inte är olämpligt.
Elektroniskt utlämnande genom direktåtkomst är tillåtet bara i  den utsträckning som anges i 3 kap. 7 § och 5 kap. 16 §.
Lag (2025:135)
.
Personuppgifter från transportföretag
13 §
Personuppgifter som tillhandahålls av  transportföretag enligt 25 § polislagen (1984:387) får  behandlas för att utföra en uppgift som anges i 1 § 1 och 
2.
Personuppgifter som avses i första stycket får endast i  ett enskilt fall behandlas för nya ändamål enligt 2 kap. 4  eller 22 § brottsdatalagen (2018:1177).
14 §
Vid terminalåtkomst enligt 26 § polislagen (1984:387)  får personuppgifterna inte ändras eller bearbetas på annat  sätt.
15 §
Personuppgifter som rör motorfordon och som samlas in vid  sådan bevakning som avses i 14 c § 4 kamerabevakningslagen 
(2018:1200) får alltid behandlas i sex månader.
Uppgifterna får endast användas för att
1. förebygga, förhindra eller upptäcka brottslig verksamhet  som innefattar brott för vilket det är föreskrivet fängelse i  två år eller mer, eller
2. utreda eller lagföra ett sådant brott.
Om det kommer fram misstankar om ett brott för vilket det inte  är föreskrivet fängelse i två år eller mer i samband med att  en brottsbekämpande åtgärd vidtas till följd av användning av  uppgifter enligt andra stycket, får uppgifterna även användas  för att förhindra, utreda eller lagföra det brottet.
Paragrafen gäller inte för behandling av personuppgifter i  form av bilder på enskilda.
Lag (2025:221)
.
Behandling av vissa personuppgifter som rör motorfordon
16 §
Regeringen kan med stöd av 8 kap. 7 § regeringsformen  meddela föreskrifter om
1. att personuppgifter får lämnas ut i andra fall än som  anges i 7-11 §§, och
2. begränsning av möjligheten att lämna ut personuppgifter  elektroniskt enligt 12 § första stycket.
Lag (2025:221)
.
3 kap. Gemensamt tillgängliga uppgifter
Allmän bestämmelse
1 §
Detta kapitel innehåller särskilda bestämmelser för  behandling av personuppgifter som görs eller har gjorts  gemensamt tillgängliga med stöd av 2 §. Uppgifter som endast  ett fåtal personer har rätt att ta del av anses inte som  gemensamt tillgängliga.
Detta kapitel gäller inte när personuppgifter behandlas med  stöd av 2 kap. 2 § brottsdatalagen (2018:1177).
Personuppgifter som får göras gemensamt tillgängliga
2 §
Följande personuppgifter får göras gemensamt tillgängliga:
1. Uppgifter som kan antas ha samband med misstänkt brottslig  verksamhet, om den misstänkta verksamheten
a) innefattar brott för vilket det är föreskrivet fängelse i  ett år eller mer, eller
b) sker systematiskt.
2. Uppgifter som behövs för övervakningen av en person som
a) kan antas komma att begå brott för vilket det är  föreskrivet fängelse i två år eller mer, och
b) är allvarligt kriminellt belastad eller kan antas utgöra  ett hot mot andras personliga säkerhet.
3. Uppgifter som förekommer i ett ärende om utredning av eller  lagföring för brott.
4. Uppgifter som förekommer i ett ärende om uppbörd.
5. Uppgifter som förekommer i ett ärende om kontaktförbud  eller om personskydd.
6. Uppgifter som har rapporterats till Polismyndighetens  ledningscentraler.
7. Uppgifter som behandlas i syfte att upprätthålla allmän  ordning och säkerhet.
8. Uppgifter som behandlas i syfte att fullgöra  internationella åtaganden, om det krävs för att den aktuella  förpliktelsen ska kunna fullgöras.
9. Uppgifter som har samlats in genom kamerabevakning.
Dna-profiler får inte göras gemensamt tillgängliga. Att sådana  uppgifter får behandlas i särskilda register följer av 5 kap.
Tillgången till uppgifter som görs gemensamt tillgängliga med  stöd av första stycket 2 ska begränsas till särskilt angivna  tjänstemän som har till uppgift att arbeta med övervakningen.  Information om att en person är föremål för övervakning får  dock göras tillgänglig för andra.
Lag (2025:221)
.
Särskilda upplysningar
3 §
Det ska framgå genom en särskild upplysning eller på något  annat sätt om personuppgifter har gjorts gemensamt  tillgängliga med stöd av 2 § första stycket 2 eller 6.
Lag (2019:435)
.
4 §
Om uppgifter som har gjorts gemensamt tillgängliga  direkt kan hänföras till en person som inte är misstänkt för  att ha utövat eller komma att utöva sådan brottslig  verksamhet som avses i 2 § första stycket 1, ska det genom en  särskild upplysning eller på något annat sätt framgå att  personen inte är misstänkt.
Uppgifter om en person som kan antas ha direkt samband med  sådan brottslig verksamhet som avses i 2 § första stycket 1  eller som övervakas med stöd av 2 § första stycket 2 ska  förses med en upplysning om uppgiftslämnarens trovärdighet  och uppgifternas riktighet i sak, om det inte på grund av  omständigheterna är onödigt.
Sökning
5 §
Vid sökning i automatiserade behandlingssystem på  namn, personnummer, samordningsnummer eller andra liknande  identitetsbeteckningar i uppgifter som har gjorts gemensamt  tillgängliga får endast sådana uppgifter tas fram som anger  att den sökta personen
1. är anmäld för brott,
2. är eller har varit misstänkt för brott,
3. är misstänkt för att ha utövat eller komma att utöva sådan  brottslig verksamhet som avses i 2 § första stycket 1,
4. övervakas enligt 2 § första stycket 2,
5. har anmält ett brott,
6. är målsägande i ett ärende som rör ansvar för brott,
7. berörs av ett kontaktförbud eller av åtgärder i ett  personskyddsärende,
8. förekommer i ett ärende som vittne eller annan som lämnar  eller har lämnat uppgifter eller yttrande,
9. har gett in eller tillhandahållits en handling,
10. är anmäld som försvunnen,
11. har bedömts kunna komma att möta ett polisingripande med  grovt våld, eller
12. är efterlyst.
6 §
Bestämmelserna i 5 § gäller inte vid sökning i en viss  handling eller i ett visst ärende.
Bestämmelserna i 5 § gäller inte heller vid sökning som görs  av särskilt angivna tjänstemän
1. när de utför beredningsuppgifter i underrättelseverksamhet  och arbetet befinner sig i ett inledande skede,
2. i syfte  att i underrättelseverksamhet bearbeta och analysera  personuppgifter som har gjorts gemensamt tillgängliga med  stöd av 2 § första stycket 1 eller 2 och som enbart dessa  tjänstemän har tillgång till,
3. i syfte att utreda brott för  vilket det är föreskrivet fängelse i fyra år eller mer,  eller 4. i syfte att samordna utredningar om brott som kan  vara systematiska och för vilka det är föreskrivet fängelse i  två år eller mer.
Bestämmelserna i 5 § gäller inte heller vid  sökning som en tjänsteman vid någon av Polismyndighetens  ledningscentraler utför på begäran av en polisman som  verkställer ett ingripande eller vidtar en åtgärd som rör en  enskild.
Direktåtkomst
7 §
Polismyndigheten, Säkerhetspolisen,  Ekobrottsmyndigheten, Åklagarmyndigheten, Tullverket,  Kustbevakningen och Skatteverket får för ett syfte som anges  i 1 kap. 2 § brottsdatalagen (2018:1177) medges direktåtkomst  till personuppgifter som har gjorts gemensamt tillgängliga  med stöd av 2 §.
Rätt att meddela föreskrifter
8 §
Regeringen kan med stöd av 8 kap. 7 § regeringsformen  meddela föreskrifter om ytterligare undantag från 5 §, utöver  vad som framgår av 6 §.
9 §
Regeringen eller den myndighet som regeringen  bestämmer kan med stöd av 8 kap. 7 § regeringsformen meddela  föreskrifter om
1. begränsning av tillgången till sådana personuppgifter som  avses i 5 §,
2. under vilka förutsättningar sökning får utföras med stöd  av 6 §, och
3. omfattningen av direktåtkomst enligt 7 § och om behörighet  och säkerhet vid sådan åtkomst.
4 kap. Längsta tid som personuppgifter får behandlas
Allmän bestämmelse
1 §
Detta kapitel gäller bara för automatiserad behandling.
Av 2 kap. 17 § första stycket brottsdatalagen (2018:1177)  framgår det att personuppgifter inte får behandlas under  längre tid än vad som är nödvändigt med hänsyn till ändamålet  med behandlingen.
I följande bestämmelser anges hur länge uppgifter som  behandlas i särskilda register och i forensisk verksamhet får  behandlas.
1. 5 kap. 10-15 §§ om uppgifter i biometriregister,
2. 5 kap. 20 § om uppgifter i penningtvättsregister,
3. 5 kap. 22 § om uppgifter i det internationella registret,
4. 5 kap. 26 § om uppgifter i tillträdesförbudsregistret, och
5. 6 kap. 6 § om uppgifter om sådana uppslag som anges i 
6 kap. 1 § första stycket 5.
Lag (2025:135)
.
Personuppgifter som inte har gjorts gemensamt tillgängliga
2 §
Personuppgifter som inte har gjorts gemensamt  tillgängliga får inte behandlas längre än
1. ett år efter det att ärendet avslutades, om de behandlas i  ett ärende, eller
2. ett år efter det att de behandlades automatiserat första  gången, om de inte kan hänföras till ett ärende.
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av denna  paragraf.
Första stycket gäller inte personuppgifter i  ärenden om utredning av eller lagföring för brott.
Gemensamt tillgängliga uppgifter i ärenden om utredning av  eller lagföring för brott eller om uppbörd
3 §
Om en brottsanmälan avskrivs på grund av att den  påstådda gärningen inte utgör brott, får personuppgifter som  finns i anmälan och som har gjorts gemensamt tillgängliga  inte längre behandlas för ändamål inom denna lags  tillämpningsområde. Om en brottsanmälan i annat fall inte har  lett till förundersökning eller annan motsvarande utredning,  får personuppgifter som har gjorts gemensamt tillgängliga  inte behandlas för ändamål inom denna lags tillämpningsområde  när åtal inte längre får väckas för brottet.
4 §
Om en förundersökning har lett till åtal eller annan  domstolsprövning, får personuppgifter som finns i  förundersökningen och som har gjorts gemensamt tillgängliga  inte behandlas för ändamål inom denna lags tillämpningsområde  längre än fem år efter utgången av det kalenderår då  domstolens avgörande fick laga kraft.
Om en förundersökning har lagts ner eller avslutats på annat  sätt än genom åtal, får personuppgifterna i förundersökningen  inte behandlas för ändamål inom denna lags tillämpningsområde  längre än fem år efter utgången av det kalenderår då  åklagarens eller förundersökningsledarens beslut  meddelades.
Första och andra styckena gäller även  personuppgifter i andra utredningar som handläggs enligt  bestämmelser i 23 kap. rättegångsbalken.
5 §
Om en förundersökning mot en person har lagts ner, om  ett åtal har lagts ner eller om en frikännande dom har fått  laga kraft, får personen inte längre vara sökbar som  misstänkt.
5 a §
Personuppgifter i ett ärende om uppbörd får inte  behandlas för ändamål inom denna lags tillämpningsområde  längre än fem år efter utgången av det kalenderår då  domstolens avgörande fick laga kraft eller strafföreläggandet  eller föreläggandet av en ordningsbot godkändes.  Personuppgifter som avser värdeförverkande eller företagsbot  får dock behandlas i tio år.
Lag (2019:435)
.
Övriga gemensamt tillgängliga uppgifter
6 §
Personuppgifter som har gjorts gemensamt tillgängliga med  stöd av 3 kap. 2 § första stycket 1, 2 eller 5-9 får som  längst behandlas under den tid som anges i 7-11 a §§.
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av 7-11 a §§.
Lag (2025:221)
.
7 §
Personuppgifter som kan antas ha samband med sådan  brottslig verksamhet som anges i 3 kap. 2 § första stycket 1  får, om de behandlas i ett ärende, inte behandlas längre än  ett år efter det att ärendet avslutades.
Om personuppgifterna inte behandlas i ett ärende får de inte  behandlas längre än tre år efter utgången av det kalenderår  då registreringen avseende personen gjordes. Personuppgifter  som kan antas ha samband med brottslig verksamhet som  innefattar brott för vilket det är föreskrivet fängelse i två  år eller mer får inte behandlas längre än fem år efter  utgången av det kalenderår då registreringen gjordes. Om en  ny registrering beträffande personens anknytning till  brottslig verksamhet görs före utgången av de tidsfristerna,  får de personuppgifter som redan finns om personen fortsätta  att behandlas så länge någon av uppgifterna får behandlas.
Den tid då en misstänkt person avtjänar ett fängelsestraff  eller genomgår sluten ungdomsvård eller rättspsykiatrisk vård  med särskild utskrivningsprövning ska inte räknas med vid  beräkningen av de tidsfrister som anges i andra stycket.
8 §
Personuppgifter som behandlas i samband med sådan  övervakning som avses i 3 kap. 2 § första stycket 2 får inte  behandlas längre än tio år efter utgången av det kalenderår  då den senaste registreringen avseende personen gjordes.
Den tid då en övervakad person avtjänar ett fängelsestraff  eller genomgår sluten ungdomsvård eller rättspsykiatrisk vård  med särskild utskrivningsprövning ska inte räknas med vid  beräkningen av den tidsfrist som anges i första stycket.
9 §
Personuppgifter som behandlas med stöd av 3 kap. 2 §  första stycket 5 får inte behandlas längre än ett år efter det  att ärendet som uppgifterna behandlades i avslutades.
Lag (2019:435)
.
10 §
Personuppgifter som behandlas med stöd av 3 kap. 2 §  första stycket 6 eller 7 får inte behandlas längre än ett år  efter utgången av det kalenderår då de behandlades  automatiserat första gången.
Lag (2019:435)
.
11 §
Personuppgifter som behandlas med stöd av 3 kap. 2 §  första stycket 8 får inte behandlas längre än ett år efter  utgången av det kalenderår då ärendet som uppgifterna  behandlades i avslutades.
Lag (2019:435)
.
11 a §
Personuppgifter som behandlas med stöd av 3 kap. 2 §  första stycket 9 får inte behandlas längre än sex månader  efter det att de samlades in.
Lag (2025:221)
.
Rätt att meddela föreskrifter
12 §
Regeringen kan med stöd av 8 kap. 7 § regeringsformen  meddela föreskrifter om att vissa kategorier av  personuppgifter får fortsätta att behandlas för ändamål inom  denna lags tillämpningsområde under längre tid än vad som  anges i 3, 4 eller 7-11 a §.
Lag (2025:221)
.
13 §
Regeringen eller den myndighet som regeringen bestämmer  kan med stöd av 8 kap. 7 § regeringsformen meddela  föreskrifter om
1. att personuppgifter får behandlas för arkivändamål av  allmänt intresse eller vetenskapliga, statistiska eller  historiska ändamål under längre tid än vad som anges i 2 §  första stycket eller 7-11 a §, och
2. begränsning av behandlingen av personuppgifter för ändamål  inom denna lags tillämpningsområde vid digital arkivering.
Lag (2025:221)
.
5 kap. Register
Biometriregister
Rätten att behandla uppgifter i biometriregister
1 §
Polismyndigheten får föra
- ett biometriregister över misstänkta,
- ett biometriregister över dömda, och
- ett biometriregister över spår.
I biometriregistren får uppgifter behandlas i syfte att
1. förebygga, förhindra eller upptäcka brottslig verksamhet,
2. utreda eller lagföra brott,
3. fullgöra förpliktelser som följer av internationella  åtaganden,
4. underlätta identifiering av avlidna personer, och
5. kontrollera fingeravtryck som Migrationsverket har tagit  enligt 9 kap. 8 § utlänningslagen (2005:716).
I lagen (2014:400) om Polismyndighetens elimineringsdatabas  finns bestämmelser om elimineringsdatabasen.
Lag (2025:135)
.
Uppgifter i biometriregistren
2 §
Ett biometriregister får innehålla uppgifter om
1. dna-profiler,
2. fingeravtryck,
3. fotografier,
4. video,
5. röst,
6. handstil, och
7. signalement.
En dna-profil som registreras i biometriregistret över  misstänkta eller biometriregistret över dömda får endast ge  information om identitet och inte om personliga egenskaper.
Regeringen eller den myndighet som regeringen bestämmer kan  med stöd av 8 kap. 7 § regeringsformen meddela föreskrifter om  att biometriregistren får innehålla namn, personnummer och  andra liknande uppgifter som behövs för att identifiera en  registrerad person samt ärendeuppgifter.
Lag (2025:135)
.
Biometriregistret över misstänkta
3 §
Biometriregistret över misstänkta får innehålla uppgifter  som anges i 2 § om en person som är skäligen misstänkt för  brott och har varit föremål för en åtgärd enligt 28 kap. 
12 a eller 14 § rättegångsbalken.
Registret får också innehålla uppgifter om fingeravtryck,  fotografier och video som har tagits av en utlänning med stöd  av 5 kap. 3 eller 3 a § lagen (2022:700) om särskild kontroll  av vissa utlänningar.
Lag (2025:135)
.
Biometriregistret över dömda
4 §
Biometriregistret över dömda får innehålla uppgifter som  anges i 2 § om en person som har
1. varit föremål för en åtgärd enligt 28 kap. 12 a eller 14 §  rättegångsbalken och som därefter genom en dom som fått laga  kraft har dömts för ett brott för vilket fängelse ingår i  straffskalan, eller har godkänt ett strafföreläggande avseende  ett sådant brott,
2. varit föremål för en åtgärd enligt 8 a § lagen (1994:451)  om intensivövervakning med elektronisk kontroll eller 8 kap. 
7 a § fängelselagen (2010:610), eller
3. dömts för brott i en annan medlemsstat inom Europeiska  unionen och vars fingeravtrycks- eller signalementsuppgifter  har överförts hit med stöd av artikel 4.2 i rådets rambeslut 
2009/315/RIF av den 26 februari 2009 om organisationen av  medlemsstaternas utbyte av uppgifter ur kriminalregistret och  uppgifternas innehåll.
Sådana uppgifter som avses i första stycket 3 får dock endast  behandlas om motsvarande gärning i Sverige har fängelse i ett  år eller mer i straffskalan och den som uppgifterna avser vid  tidpunkten för gärningen hade fyllt 15 år.
Lag (2025:135)
.
Biometriregistret över spår
5 §
Biometriregistret över spår får innehålla uppgifter som  anges i 2 § och som avser spår som inte kan härledas till en  identifierbar person, om uppgifterna kommit fram i en  utredning om brott. Sådana uppgifter får dock inte behandlas  om det av omständigheterna vid tidpunkten för insamlingen  eller senare framgår att spåret härrör från någon annan än den  som kan misstänkas för brottet.
Lag (2025:135)
.
6 §
Uppgifter i biometriregistret över spår får jämföras med
1. uppgifter om spår som inte kan härledas till en  identifierbar person,
2. uppgifter i biometriregistret över dömda,
3. uppgifter som kan härledas till en person som är skäligen  misstänkt för brott, eller
4. uppgifter om fingeravtryck, fotografier och video som  tagits med stöd av 5 kap. 3 eller 3 a § lagen (2022:700) om  särskild kontroll av vissa utlänningar.
Uppgifter i biometriregistret över spår får jämföras i andra  fall om det är nödvändigt för att fullgöra en internationell  överenskommelse som Sverige har tillträtt efter riksdagens  godkännande eller om det följer av en unionsrättsakt.
Lag (2025:135)
.
7 §
Uppgifter om dna och fingeravtryck som har samlats in från  en avliden person vid en rättsmedicinsk undersökning enligt 
13 § 1 lagen (1995:832) om obduktion eller en annan  förrättning där Rättsmedicinalverket har medverkat vid en  undersökning av kroppen får jämföras med uppgifter om dna-
profiler och fingeravtryck i biometriregistret över spår, om  det pågår en förundersökning om brott som kan antas ha orsakat  dödsfallet och jämförelsen är nödvändig för att utreda  brottet.
Lag (2025:135)
.
Personuppgifter om andra än skäligen misstänkta
8 §
Personuppgifter som härrör från underlag som avses i 
28 kap. 12 b och 14 a §§ rättegångsbalken och som har tagits  upp under utredningen av ett brott från någon som inte är  skäligen misstänkt för brottet får inte jämföras med uppgifter  i biometriregistren eller i övrigt behandlas för något annat  ändamål än det som underlaget togs upp för.
Lag (2025:135)
.
Förstörande av prov för dna-analys
9 §
Ett prov för dna-analys som har tagits med stöd av 28 kap.  rättegångsbalken, lagen (1964:167) med särskilda bestämmelser  om unga lagöverträdare, lagen (1994:451) om  intensivövervakning med elektronisk kontroll, fängelselagen 
(2010:610) eller på begäran av en annan stat, ska förstöras  senast sex månader efter det att provet togs.
Lag (2025:135)
.
Längsta tid för behandling
10 §
Uppgifter i biometriregistret över misstänkta får inte  behandlas längre än tre månader efter det att uppgifterna om  den misstanke som ligger till grund för registreringen har  gallrats ur misstankeregistret enligt lagen (1998:621) om  misstankeregister. Uppgifter om en registrerad person som har  avlidit får dock behandlas som längst tio år efter dödsfallet.
Lag (2025:135)
.
11 §
Uppgifter i biometriregistret över dömda får inte  behandlas längre än tre månader efter det att uppgifterna om  den dom, det beslut eller det strafföreläggande som ligger  till grund för registreringen har gallrats ur  belastningsregistret enligt lagen (1998:620) om  belastningsregister. Uppgifter om en registrerad person som  har avlidit får dock behandlas som längst tio år efter  dödsfallet.
Lag (2025:135)
.
12 §
Uppgifter i biometriregistret över spår får inte  behandlas längre än trettio år efter registreringen. Uppgifter  i registret får dock behandlas sjuttio år efter registreringen  om uppgifterna hänför sig till utredningar om brott som anges  i 35 kap. 10 § första stycket brottsbalken.
Lag (2025:165)
.
13 §
Uppgifter som behandlas för att fullgöra ett  internationellt åtagande får inte behandlas längre än vad som  behövs för det ändamålet.
Lag (2025:135)
.
14 §
Uppgifter om personer som har lämnat fingeravtryck,  fotograferats eller videofilmats med stöd av lagen (2022:700)  om särskild kontroll av vissa utlänningar får inte behandlas  längre än tio år efter det att utvisningsbeslutet verkställdes  eller upphörde.
Lag (2025:135)
.
15 §
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av 10-14 §§.
Lag (2025:135)
.
Direktåtkomst
16 §
Säkerhetspolisen, Ekobrottsmyndigheten,  Åklagarmyndigheten, Tullverket, Kustbevakningen, Skatteverket  och Kriminalvården får för ett syfte som anges i 1 kap. 2 §  brottsdatalagen (2018:1177) medges direktåtkomst till  uppgifter i biometriregister.
Lag (2025:135)
.
Personuppgifter om unga lagöverträdare
17 §
Personuppgifter som har inhämtats med stöd av 36 § första  stycket och 36 a § lagen (1964:167) med särskilda bestämmelser  om unga lagöverträdare får inte behandlas i biometriregister.
Lag (2025:135)
.
Penningtvättsregister
Rätten att föra register
18 §
Polismyndigheten får föra penningtvättsregister.  Personuppgifter får behandlas i penningtvättsregister om det  behövs för att förebygga, förhindra eller upptäcka brottslig  verksamhet
1. där penningtvätt är ett led för att dölja vinning av brott  eller brottslig verksamhet, eller
2. som innefattar finansiering av terrorism.
Lag (2025:135)
.
19 §
I penningtvättsregister får personuppgifter behandlas som
1. kan antas ha samband med sådan brottslig verksamhet som  avses i 18 §,
2. har rapporterats till Polismyndigheten med stöd av lag  eller annan författning, eller
3. har lämnats av en utländsk myndighet som i sin stat  ansvarar för arbetet med att förebygga, förhindra eller  upptäcka sådan brottslig verksamhet som avses i 18 §.
Lag (2025:135)
.
Längsta tid som personuppgifter får behandlas
20 §
Personuppgifter i penningtvättsregister får inte  behandlas längre än fem år efter utgången av det kalenderår då  den senaste registreringen avseende personens anknytning till  brottslig verksamhet gjordes.
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av denna paragraf.
Lag (2025:135)
.
Det internationella registret
Rätten att föra register
21 §
Polismyndigheten får föra ett internationellt register.  Personuppgifter i det internationella registret får behandlas  om det behövs för handläggningen av ärenden som rör  internationellt polisiärt samarbete eller internationellt  straffrättsligt samarbete.
Uppgifter om dödsfall, olyckshändelser eller andra liknande  händelser i utlandet får också behandlas i det internationella  registret, om ärendet rör en fråga som ska handläggas av  Polismyndigheten.
Lag (2025:135)
.
Längsta tid som personuppgifter får behandlas
22 §
Personuppgifter i det internationella registret får inte  behandlas längre än tre år efter utgången av det kalenderår då  ärendet som uppgifterna behandlades i avslutades.
Personuppgifter i registret får dock behandlas i fem år efter  registreringen om uppgifterna avser en begäran enligt  artikel 12 i Europaparlamentets och rådets direktiv (EU) 
2019/1153 av den 20 juni 2019 om fastställande av bestämmelser  för att underlätta användning av finansiell information och  andra uppgifter för att förebygga, upptäcka, utreda eller  lagföra vissa brott och om upphävande av rådets beslut 
2000/642/RIF, i den ursprungliga lydelsen.
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av denna paragraf.
Lag (2025:135)
.
Tillträdesförbudsregistret
Rätten att föra register
23 §
Polismyndigheten får föra ett register med uppgifter om  personer som meddelats tillträdesförbud enligt lagen 
(2005:321) om tillträdesförbud vid idrottsarrangemang 
(tillträdesförbudsregistret) i syfte att förebygga, förhindra  eller upptäcka överträdelser av tillträdesförbud.
Lag (2025:135)
.
Innehåll i registret
24 §
Tillträdesförbudsregistret får innehålla följande  uppgifter om en person som har meddelats tillträdesförbud:
1. namn,
2. personnummer eller samordningsnummer,
3. folkbokföringsadress och annan stadigvarande adress,
4. alias,
5. fotografi,
6. anknytning till idrott och idrottsorganisation,
7. omfattningen och giltighetstiden av beslut om  tillträdesförbud, och
8. överträdelse av gällande tillträdesförbud.
Lag (2025:135)
.
25 §
Polismyndigheten får behandla uppgifter i  tillträdesförbudsregistret i syfte att tillhandahålla  idrottsorganisationer den information som behövs för att  upprätthålla gällande beslut om tillträdesförbud.
Lag (2025:135)
.
Längsta tid som personuppgifter får behandlas
26 §
Uppgifter i tillträdesförbudsregistret får endast  behandlas så länge tillträdesförbudet gäller.
Bestämmelsen i 2 kap. 17 § andra stycket brottsdatalagen 
(2018:1177) gäller inte vid tillämpningen av denna paragraf.
Lag (2025:135)
.
Rätten att meddela föreskrifter
27 §
Regeringen eller den myndighet som regeringen bestämmer  kan med stöd av 8 kap. 7 § regeringsformen meddela  föreskrifter om
1. omfattningen av direktåtkomst till uppgifter i  biometriregister och om behörighet och säkerhet vid sådan  åtkomst,
2. tillgången till personuppgifter i penningtvättsregister och  det internationella registret, och
3. att personuppgifter i penningtvättsregister, det  internationella registret och tillträdesförbudsregistret får  behandlas för arkivändamål av allmänt intresse eller  vetenskapliga, statistiska eller historiska ändamål under  längre tid än vad som anges i 20, 22 och 26 §§.
Första stycket 3 gäller också i fråga om uppgifter i  biometriregister enligt 10-14 §§, med undantag för dna-
profiler.
Lag (2025:135)
.
6 kap. Behandling av personuppgifter vid Polismyndigheten för  forensiska ändamål
Ändamål
1 §
Vid Nationellt forensiskt centrum får personuppgifter  behandlas om det behövs för att
1. sammanställa det underlag i form av insamlade spår eller  annat som krävs för att sådana forensiska åtgärder som anges i 
2 ska kunna utföras,
2. utföra forensiska analyser, undersökningar eller  jämförelser åt den egna myndigheten eller åt Säkerhetspolisen,  Ekobrottsmyndigheten, Åklagarmyndigheten, Tullverket,  Kustbevakningen, Skatteverket eller allmän domstol,
3. begära forensiska analyser, undersökningar eller  jämförelser av eller utföra sådana åtgärder åt
a) Rättsmedicinalverket,
b) ett utländskt forensiskt laboratorium, eller
c) en utländsk brottsbekämpande myndighet eller en  mellanfolklig organisation eller ett EU-organ med  brottsbekämpande uppgifter,
4. begära forensiska analyser eller undersökningar av andra  svenska expertorgan,
5. ta fram uppslag i syfte att underlätta arbetet med att  förhindra eller upptäcka brottslig verksamhet eller utreda och  beivra brott, genom att använda resultat från sådana åtgärder  som anges i 2 eller i 2 § andra stycket,
6. utföra jämförelser enligt 6 a kap., eller
7. använda en dna-baserad släktforskningsdatabas för att  utföra jämförelser enligt 6 b kap.
Personuppgifter får också behandlas vid Nationellt forensiskt  centrum om det behövs för
1. forskning och statistik, eller
2. kvaliteten i den forensiska verksamheten.
Lag (2025:135)
.
2 §
Vid en annan enhet inom Polismyndigheten än Nationellt  forensiskt centrum får personuppgifter behandlas om enheten  behöver det för att sammanställa det underlag i form av  insamlade spår eller annat som krävs för att sådana  forensiska åtgärder som anges i 1 § första stycket 2 ska  kunna utföras av centrumet.
Personuppgifter får även behandlas vid en sådan annan enhet  om enheten behöver det för att utföra forensiska analyser,  undersökningar eller jämförelser.
3 §
Personuppgifter som behandlas enligt 1 § första  stycket 2 eller 5 eller andra stycket 2 eller 2 § andra  stycket får även behandlas för nya ändamål inom  tillämpningsområdet för brottsdatalagen (2018:1177).
I ett enskilt fall får personuppgifter som behandlas enligt 1  eller 2 § även behandlas för nya ändamål med stöd av 2 kap. 4  och 22 §§ brottsdatalagen.
Känsliga personuppgifter
4 §
Biometriska och genetiska uppgifter får behandlas  enligt 1 § om det är absolut nödvändigt för ändamålet med  behandlingen.
5 §
Sökförbudet i 2 kap. 14 § brottsdatalagen (2018:1177)  hindrar inte sökningar i personuppgifter som behandlas i  biometriregister, i syfte att få fram ett urval av personer  grundat på uppgifter som rör hälsa eller biometriska eller  genetiska uppgifter.
Lag (2025:135)
.
Längsta tid som personuppgifter får behandlas
6 §
Nationellt forensiskt centrum får inte behandla  personuppgifter för det ändamål som anges i 1 § första  stycket 5 längre än fem år efter utgången av det kalenderår  då ärendet där uppgifterna förekommer registrerades.
Utlämnande av personuppgifter
7 §
Säkerhetspolisen, Ekobrottsmyndigheten,  Åklagarmyndigheten, Tullverket, Kustbevakningen och  Skatteverket har, trots sekretess enligt 21 kap. 3 § första  stycket och 35 kap. 1 § offentlighets- och sekretesslagen 
(2009:400), rätt att ta del av personuppgifter som behandlas  enligt 1 § första stycket 5, om den mottagande myndigheten  behöver uppgifterna för ett syfte som anges i 1 kap. 2 §  brottsdatalagen (2018:1177).
Första stycket gäller inte uppgifter som behandlas i  särskilda register enligt 5 kap.
8 §
Personuppgifter får lämnas ut elektroniskt på annat  sätt än genom direktåtkomst om det inte är olämpligt.
Rätt att meddela föreskrifter
9 §
Regeringen kan med stöd av 8 kap. 7 § regeringsformen  meddela föreskrifter om begränsning av möjligheten att lämna  ut personuppgifter elektroniskt enligt 8 §.
10 §
Regeringen eller den myndighet som regeringen  bestämmer kan med stöd av 8 kap. 7 § regeringsformen meddela  föreskrifter om begränsning av behandlingen av  personuppgifter enligt detta kapitel vid digital  arkivering.
6 a kap. Behandling av uppgifter i vissa register som inte  förs med stöd av denna lag
1 §
Nationellt forensiskt centrum får, efter ett beslut av  åklagare, använda automatiserad ansikts- och  fingeravtrycksjämförelse för att jämföra ansiktsbilder och  fingeravtryck med uppgifter om fingeravtryck och ansiktsbilder  som finns i de register över fingeravtryck och fotografier som  förs med stöd av 15 § utlänningsdatalagen (2016:27).
En jämförelse får endast göras med uppgifter som finns i  registren om personer som har fyllt 15 år.
Lag (2025:135)
.
2 §
En jämförelse får göras vid en förundersökning om
1. ett brott för vilket det inte är föreskrivet lindrigare  straff än fängelse i två år,
2. sabotage enligt 13 kap. 4 § brottsbalken,
3. mordbrand, allmänfarlig ödeläggelse, kapning, sjö- eller  luftfartssabotage eller flygplatssabotage enligt 13 kap. 1 §, 
3 § första eller andra stycket, 5 a § eller 5 b §  brottsbalken, om brottet innefattar sabotage enligt 4 § samma  kapitel,
4. olovlig kårverksamhet eller brott mot medborgerlig frihet  enligt 18 kap. 4 eller 5 § brottsbalken,
5. spioneri, utlandsspioneri, obehörig befattning med hemlig  uppgift, grov obehörig befattning med hemlig uppgift eller  olovlig underrättelseverksamhet mot Sverige, mot främmande  makt eller mot person enligt 19 kap. 5, 6 a, 7, 8, 10, 10 a  eller 10 b § brottsbalken,
6. företagsspioneri enligt 26 § lagen (2018:558) om  företagshemligheter, om det finns anledning att anta att  gärningen har begåtts på uppdrag av eller har understötts av  en främmande makt eller av någon som har agerat för en  främmande makts räkning,
7. deltagande i en terroristorganisation, samröre med en  terroristorganisation, finansiering av terrorism eller  särskilt allvarlig brottslighet, offentlig uppmaning till  terrorism eller särskilt allvarlig brottslighet, rekrytering  till terrorism eller särskilt allvarlig brottslighet,  utbildning för terrorism eller särskilt allvarlig brottslighet  eller resa för terrorism eller särskilt allvarlig brottslighet  enligt 4 a, 5, 6, 7, 8, 9 eller 10 § terroristbrottslagen 
(2022:666),
8. försök, förberedelse eller stämpling till ett brott som  avses i 1-7, om en sådan gärning är belagd med straff, eller
9. ett annat brott om det kan antas att brottets straffvärde  överstiger fängelse i två år.
Lag (2025:135)
.
3 §
En jämförelse får även göras vid en förundersökning om ett  sådant brott som kan ligga till grund för en sökning i EU:s  gemensamma databas för identitetsuppgifter (CIR)
1. enligt artikel 22 i Europaparlamentets och rådets  förordning (EU) 2019/817 av den 20 maj 2019 om inrättande av  en ram för interoperabilitet mellan EU-informationssystem på  området gränser och viseringar, och om ändring av  Europaparlamentets och rådets förordningar (EG) nr 767/2008, 
(EU) 2016/399, (EU) 2017/2226, (EU) 2018/1240, (EU) 2018/1726  och (EU) 2018/1861 samt rådets beslut 2004/512/EG och 
2008/633/RIF, eller
2. enligt artikel 22 i Europaparlamentets och rådets  förordning (EU) 2019/818 av den 20 maj 2019 om inrättande av  en ram för interoperabilitet mellan EU-informationssystem på  området polissamarbete och straffrättsligt samarbete, asyl och  migration och om ändring av förordningarna (EU) 2018/1726, 
(EU) 2018/1862 och (EU) 2019/816.
Lag (2025:135)
.
4 §
En jämförelse får göras endast om
1. det finns särskild anledning att anta att det är  gärningsmannen som har avsatt fingeravtrycken eller förekommer  på ansiktsbilden, och
2. åtgärden är av synnerlig vikt för utredningen.
Lag (2025:135)
.
5 §
Sökförbudet i 2 kap. 14 § brottsdatalagen (2018:1177)  hindrar inte sökningar enligt detta kapitel i syfte att få  fram ett urval av personer grundat på biometriska uppgifter.
Lag (2025:135)
.
6 b kap. Behandling av uppgifter i dna-baserade  släktforskningsdatabaser
1 §
Nationellt forensiskt centrum får efter ett beslut av  åklagare använda en dna-baserad släktforskningsdatabas för att  jämföra uppgifter om dna från spår med uppgifter i databasen.
Lag (2025:135)
.
2 §
Ett beslut om att använda en dna-baserad  släktforskningsdatabas får fattas vid en förundersökning om  mord enligt 3 kap. 1 § brottsbalken samt grov våldtäkt eller  grov våldtäkt mot barn enligt 6 kap. 1 § tredje stycket eller 
4 § tredje stycket brottsbalken, om
1. det finns särskild anledning att anta att dna-spåret kommer  från gärningsmannen, och
2. åtgärden är av synnerlig vikt för utredningen och det är  uppenbart att syftet med den inte kan uppnås med mindre  ingripande åtgärder.
Lag (2025:135)
.
3 §
För att en dna-baserad släktforskningsdatabas ska få  användas ska Polismyndigheten säkerställa att
1. den som tillhandahåller släktforskningsdatabasen inte  behandlar uppgifterna för andra ändamål än att utföra en sådan  jämförelse som avses i 1 § åt Polismyndigheten,
2. jämförelsen endast omfattar uppgifter om dna från personer  som har medgett att deras uppgifter behandlas för att utreda  brott, och
3. den som tillhandahåller släktforskningsdatabasen raderar  uppgifterna när Polismyndigheten begär det.
Lag (2025:135)
.
4 §
Sökförbudet i 2 kap. 14 § brottsdatalagen (2018:1177)  hindrar inte sökningar enligt detta kapitel i syfte att få  fram ett urval av personer grundat på genetiska eller  biometriska uppgifter.
Lag (2025:135)
.
7 kap. Övriga bestämmelser
Administrativa sanktionsavgifter
1 §
En sanktionsavgift får tas ut av den  personuppgiftsansvarige vid överträdelse av bestämmelserna i
1. 2 kap. 1 § om rättsliga grunder för behandling av  personuppgifter,
2. 3 kap. 3 och 4 §§ om särskilda upplysningar, eller
3. någon av 4 kap. 2-4, 5 a eller 7-11 §§, 5 kap. 10-15, 20, 
22 eller 26 § eller 6 kap. 6 § om längsta tid som  personuppgifter får behandlas.
Sanktionsavgiften ska bestämmas till högst 10 000 000 kronor.
Lag (2025:135)
.
Skadestånd
2 §
Bestämmelsen om skadestånd i 7 kap. 1 §  brottsdatalagen (2018:1177) ska tillämpas vid behandling av  personuppgifter i strid med denna lag eller föreskrifter som  har meddelats i anslutning till den.
Överklagande
3 §
Bestämmelser om överklagande finns i 7 kap.  brottsdatalagen (2018:1177).
Övergångsbestämmelser
2018:1693
1. Denna lag träder i kraft den 1 januari 2019.
2. Genom lagen upphävs polisdatalagen (2010:361).
3. En sanktionsavgift enligt 7 kap. 1 § får beslutas endast  för överträdelser som har skett efter ikraftträdandet.
4. Har upphävts genom
lag (2019:1188)
.
2022:709
1. Denna lag träder i kraft den 1 juli 2022.
2. Bestämmelsen i 5 kap. 16 § i den nya lydelsen tillämpas  även vid ett beslut om utvisning som har meddelats före  ikraftträdandet enligt 1 § och 2 § första stycket i den  upphävda lagen (1991:572) om särskild utlänningskontroll.
2022:738
Denna lag träder i kraft den 28 juni 2022 i fråga om 5 kap. 
15 § och i övrigt den dag som regeringen bestämmer.
2025:135
1. Denna lag träder i kraft den 1 juli 2025.
2. En uppgift som vid ikraftträdandet är registrerad i  utrednings-, dna-, spår-, fingeravtrycks- eller  signalementsregistret med stöd av äldre föreskrifter får föras  över till och behandlas i biometriregister som förs enligt 
5 kap. i den nya lydelsen. Vid den fortsatta behandlingen av  överförda uppgifter tillämpas 5 kap. i den nya lydelsen.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.