Title: Miljöbalk (1998:808)
SFS Number: Svensk författningssamling 1998:808
URL: https://www.riksdagen.se/sv/dokument-och-lagar/dokument/svensk-forfattningssamling/miljobalk-1998808_sfs-1998-808/
Source Link: http://rkrattsbaser.gov.se/sfst?bet=1998:808
Amendment Register Link: http://rkrattsbaser.gov.se/sfsr?bet=1998:808
Ministry/Authority: Klimat- och näringslivsdepartementet
Issued: 1998-06-11
Metadata: {"Utfärdad": "1998-06-11", "Ändrad": "t.o.m. SFS 2025:770"}

==================================================

Miljöbalk (1998:808)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
1998:808
Departement/myndighet
:   
Klimat- och näringslivsdepartementet
Utfärdad
:   
1998-06-11
Ändrad
:   
t.o.m. SFS 2025:770
Övrig text
:   
Rättelseblad 2006:673 och 2006:828 har iakttagits.
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
FÖRSTA  AVDELNINGEN
1 kap. Miljöbalkens mål och tillämpningsområde
2 kap. Allmänna hänsynsregler m.m.
3 kap. Grundläggande bestämmelser för hushållning med mark- och vattenområden
4 kap. Särskilda bestämmelser för hushållning med mark och vatten för vissa områden
5 kap. Miljökvalitetsnormer och miljökvalitetsförvaltning
6 kap. Miljöbedömningar
ANDRA  AVDELNINGEN
7 kap. Skydd av områden
8 kap. Bestämmelser om skydd för biologisk mångfald
TREDJE  AVDELNINGEN
9 kap. Miljöfarlig verksamhet och hälsoskydd
10 kap. Verksamheter som orsakar miljöskador
11 kap. Vattenverksamhet
12 kap. Jordbruk och annan verksamhet
13 kap. Genteknik
14 kap. Kemiska produkter och biotekniska organismer
15 kap. Avfall
FJÄRDE  AVDELNINGEN
16 kap. Allmänt om prövningen
17 kap. Regeringens tillåtlighetsprövning
17 a kap. Har upphävts genom lag (2021:876).
18 kap. Regeringens prövning av överklagade avgöranden m.m.
19 kap. Förvaltningsmyndigheternas och kommunernas prövning
20 kap. Har upphävts genom lag (2010:923).
21 kap. Mål i mark- och miljödomstol
22 kap. Förfarandet vid mark- och miljödomstolarna i ansökningsmål
23 kap. Rättegången i Mark- och miljööverdomstolen och Högsta domstolen
24 kap. Tillstånds giltighet, omprövning m.m.
25 kap. Rättegångskostnader och liknande kostnader
FEMTE  AVDELNINGEN
26 kap. Tillsyn
27 kap. Avgifter
28 kap. Tillträde m.m.
SJÄTTE  AVDELNINGEN
29 kap. Straffbestämmelser och förverkande
30 kap. Miljösanktionsavgifter
SJUNDE  AVDELNINGEN
31 kap. Ersättning vid ingripanden av det allmänna och vid tillståndsprövning av vattenverksamhet m.m.
32 kap. Skadestånd för vissa miljöskador och andra enskilda anspråk
33 kap. Har upphävts genom lag (2009:1210).
Övergångsbestämmelser
FÖRSTA  AVDELNINGEN
ÖVERGRIPANDE BESTÄMMELSER
1 kap. Miljöbalkens mål och tillämpningsområde
1 §
Bestämmelserna i denna balk syftar till att främja en hållbar utveckling som innebär att nuvarande och kommande generationer tillförsäkras en hälsosam och god miljö. En sådan utveckling bygger på insikten att naturen har ett skyddsvärde och att människans rätt att förändra och bruka naturen är förenad med ett ansvar för att förvalta naturen väl.
Miljöbalken skall tillämpas så att
1. människors hälsa och miljön skyddas mot skador och olägenheter oavsett om dessa orsakas av föroreningar eller annan påverkan,
2. värdefulla natur- och kulturmiljöer skyddas och vårdas,
3. den biologiska mångfalden bevaras,
4. mark, vatten och fysisk miljö i övrigt används så att en från ekologisk, social, kulturell och samhällsekonomisk synpunkt långsiktigt god hushållning tryggas, och
5. återanvändning och återvinning liksom annan hushållning med material, råvaror och energi främjas så att ett kretslopp uppnås.
2 §
Bestämmelserna i denna balk om hushållning med mark- och  vattenområden, tillstånd, anmälan och tillåtlighet ska i fråga  om geologisk lagring av koldioxid tillämpas även på Sveriges  kontinentalsockel utanför territorialgränsen.
Ytterligare bestämmelser om balkens tillämpning utanför  territorialgränsen finns i 7 kap. 32 §, 10 kap. 18 a § och 
15 kap. 27 § samt i lagen (1966:314) om kontinentalsockeln och  i lagen (1992:1140) om Sveriges ekonomiska zon.
Lag (2019:494)
.
3 §
I fråga om verksamhet som kan orsaka skada eller olägenhet för människors hälsa, miljön eller andra intressen som skyddas enligt miljöbalken tillämpas utöver balken även bestämmelser i annan lag.
Såvitt gäller skydd mot ohälsa och olycksfall i arbete samt i sådana hänseenden i övrigt som huvudsakligen avser arbetsmiljön tillämpas bestämmelserna i arbetsmiljölagen (1977:1160).
4 §
I fråga om viss miljöfarlig verksamhet och viss vattenverksamhet gäller särskilda bestämmelser enligt lagen
(2010:897) om gränsälvsöverenskommelse mellan Sverige och Finland, lagen (1974:268) med anledning av miljöskyddskonventionen den 19 februari 1974 mellan Danmark, Finland, Norge och Sverige och lagen (1929:404) om giltighet här i riket av svensk-norska vattenrättskonventionen av den 11 maj 1929.
Lag (2010:898)
.
5 §
Regeringen får, i den utsträckning det på grund av rådande särskilda förhållanden är nödvändigt för att stärka försvarsberedskapen, meddela föreskrifter för totalförsvaret som avviker från denna balk, dock inte inom sådant ämnesområde för vilket föreskrifter måste meddelas i lag.
6 §
I lagen (1994:1500) med anledning av Sveriges anslutning till Europeiska unionen finns föreskrifter om verkan av unionens fördrag och andra instrument samt unionens beslut.
Lag (2011:322)
.
7 §
I fråga om renhållning inom vissa vägområden och angränsande områden gäller 26 § väglagen (1971:948).
I fråga om framförande av luftfartyg i överljudsfart och luftfartygs miljövärdighet gäller 1 kap. 7 § och 3 kap. 1 §
luftfartslagen (2010:500).
I fråga om framdragande och begagnande av rörledning gäller i vissa fall 23 § lagen (1978:160) om vissa rörledningar. I fråga om byggande av naturgasledning gäller 2 kap. 4 §
naturgaslagen (2005:403).
Lag (2010:504)
.
2 kap. Allmänna hänsynsregler m.m.
Tillämpning och bevisbörda
1 §
När frågor prövas om tillåtlighet, tillstånd, godkännande och dispens och när sådana villkor prövas som inte avser ersättning samt vid tillsyn enligt denna balk är alla som bedriver eller avser att bedriva en verksamhet eller vidta en åtgärd skyldiga att visa att de förpliktelser som följer av detta kapitel iakttas. Detta gäller även den som har bedrivit verksamhet som kan antas ha orsakat skada eller olägenhet för miljön.
I detta kapitel avses med åtgärd en sådan åtgärd som inte är av försumbar betydelse i det enskilda fallet.
Hänsynsregler
2 §
Alla som bedriver eller avser att bedriva en verksamhet eller vidta en åtgärd skall skaffa sig den kunskap som behövs med hänsyn till verksamhetens eller åtgärdens art och omfattning för att skydda människors hälsa och miljön mot skada eller olägenhet.
3 §
Alla som bedriver eller avser att bedriva en verksamhet eller vidta en åtgärd skall utföra de skyddsåtgärder, iaktta de begränsningar och vidta de försiktighetsmått i övrigt som behövs för att förebygga, hindra eller motverka att verksam-
heten eller åtgärden medför skada eller olägenhet för människors hälsa eller miljön. I samma syfte skall vid yrkesmässig verksamhet användas bästa möjliga teknik.
Dessa försiktighetsmått skall vidtas så snart det finns skäl att anta att en verksamhet eller åtgärd kan medföra skada eller olägenhet för människors hälsa eller miljön.
4 §
Alla som bedriver eller avser att bedriva en verksamhet eller vidta en åtgärd skall undvika att använda eller sälja sådana kemiska produkter eller biotekniska organismer som kan befaras medföra risker för människors hälsa eller miljön, om de kan ersättas med sådana produkter eller organismer som kan antas vara mindre farliga. Motsvarande krav gäller i fråga om varor som innehåller eller har behandlats med en kemisk produkt eller bioteknisk organism.
Lag (2006:1014)
.
5 §
Alla som bedriver en verksamhet eller vidtar en åtgärd  ska hushålla med råvaror och energi samt utnyttja  möjligheterna att
1. minska mängden avfall,
2. minska mängden skadliga ämnen i material och produkter,
3. minska de negativa effekterna av avfall, och
4. återvinna avfall.
I första hand ska förnybara energikällor användas.
Lag (2016:782)
.
Val av plats
6 §
För en verksamhet eller åtgärd som tar i anspråk ett mark- eller vattenområde ska det väljas en plats som är lämplig med hänsyn till att ändamålet ska kunna uppnås med minsta intrång och olägenhet för människors hälsa och miljön.
Vid prövning av frågor enligt 7 kap., tillståndsprövning enligt 9 och 11 kap., regeringens tillåtlighetsprövning enligt 17 kap. och prövning av verksamheter enligt 9 kap. 6, 6 a och 6 b §§, 11 kap. 9 a § och 12 kap. 6 § ska bestämmelserna i 3 och 4 kap. tillämpas endast i de fall som gäller ändrad användning av mark- eller vattenområden.
Ett tillstånd eller en dispens får inte ges i strid med en detaljplan eller områdesbestämmelser enligt plan- och bygglagen (2010:900). Små avvikelser får dock göras, om syftet med planen eller bestämmelserna inte motverkas.
Lag (2013:758)
.
Rimlighetsavvägning
7 §
Kraven i 2-5 §§ och 6 § första stycket gäller i den  utsträckning det inte kan anses orimligt att uppfylla dem.  Vid denna bedömning ska särskild hänsyn tas till nyttan av  skyddsåtgärder och andra försiktighetsmått jämfört med  kostnaderna för sådana åtgärder. När det är fråga om en  totalförsvarsverksamhet eller en åtgärd som behövs för  totalförsvaret, ska vid avvägningen hänsyn tas även till  detta förhållande.
Trots första stycket ska de krav ställas som behövs för att  följa 5 kap. 4 och 5 §§.
Lag (2018:1407)
.
Ansvar för skadad miljö
8 §
Alla som bedriver eller har bedrivit en verksamhet eller vidtagit en åtgärd som medfört skada eller olägenhet för miljön ansvarar till dess skadan eller olägenheten har upphört för att denna avhjälps i den omfattning det kan anses skäligt enligt 10 kap. I den mån det föreskrivs i denna balk kan i stället skyldighet att ersätta skadan eller olägenheten uppkomma.
Slutavvägning
9 §
Kan en verksamhet eller åtgärd befaras föranleda skada eller olägenhet av väsentlig betydelse för människors hälsa eller miljön, även om sådana skyddsåtgärder och andra försiktighetsmått vidtas som kan krävas enligt denna balk, får verksamheten bedrivas eller åtgärden vidtas endast om regeringen finner att det finns särskilda skäl.
En verksamhet eller åtgärd får inte bedrivas eller vidtas om den medför risk för att ett stort antal människor får sina levnadsförhållanden väsentligt försämrade eller miljön försämras avsevärt.
Vad som sägs i första och andra stycket gäller inte, om regeringen har tillåtit verksamheten enligt 17 kap. 1, 3 eller 4 §.
Lag (2002:175)
.
10 §
Om en verksamhet eller åtgärd är av synnerlig betydelse från allmän synpunkt kan regeringen tillåta denna, även om förutsättningarna är sådana som anges i 9 § andra stycket.
Detta gäller dock inte om verksamheten eller åtgärden kan befaras försämra det allmänna hälsotillståndet.
Beslut enligt första stycket får förenas med villkor för att tillgodose allmänna intressen.
3 kap. Grundläggande bestämmelser för hushållning med mark- och vattenområden
God hushållning
1 §
Mark- och vattenområden skall användas för det eller de ändamål för vilka områdena är mest lämpade med hänsyn till beskaffenhet och läge samt föreliggande behov. Företräde skall ges sådan användning som medför en från allmän synpunkt god hushållning.
Särskilda markanvändningsintressen
2 §
Stora mark- och vattenområden som inte alls eller endast obetydligt är påverkade av exploateringsföretag eller andra ingrepp i miljön skall så långt möjligt skyddas mot åtgärder som kan påtagligt påverka områdenas karaktär.
3 §
Mark- och vattenområden som är särskilt känsliga från ekologisk synpunkt skall så långt möjligt skyddas mot åtgärder som kan skada naturmiljön.
4 §
Jord- och skogsbruk är av nationell betydelse.
Brukningsvärd jordbruksmark får tas i anspråk för bebyggelse eller anläggningar endast om det behövs för att tillgodose väsentliga samhällsintressen och detta behov inte kan tillgodoses på ett från allmän synpunkt tillfredsställande sätt genom att annan mark tas i anspråk.
Skogsmark som har betydelse för skogsnäringen skall så långt möjligt skyddas mot åtgärder som kan påtagligt försvåra ett rationellt skogsbruk.
5 §
Mark- och vattenområden som har betydelse för rennäringen eller yrkesfisket eller för vattenbruk skall så långt möjligt skyddas mot åtgärder som kan påtagligt försvåra näringarnas bedrivande.
Områden som är av riksintresse för rennäringen eller yrkesfisket skall skyddas mot åtgärder som avses i första stycket.
6 §
Mark- och vattenområden samt fysisk miljö i övrigt som har betydelse från allmän synpunkt på grund av deras naturvärden eller kulturvärden eller med hänsyn till friluftslivet skall så långt möjligt skyddas mot åtgärder som kan påtagligt skada natur- eller kulturmiljön. Behovet av grönområden i tätorter och i närheten av tätorter skall särskilt beaktas.
Områden som är av riksintresse för naturvården, kulturmiljövården eller friluftslivet skall skyddas mot åtgärder som avses i första stycket.
7 §
Mark- och vattenområden som innehåller värdefulla ämnen eller material skall så långt möjligt skyddas mot åtgärder som kan påtagligt försvåra utvinningen av dessa.
Områden som innehåller fyndigheter av ämnen eller material som är av riksintresse skall skyddas mot åtgärder som avses i första stycket.
8 §
Mark- och vattenområden som är särskilt lämpliga för anläggningar för industriell produktion, energiproduktion, energidistribution, kommunikationer, vattenförsörjning eller avfallshantering skall så långt möjligt skyddas mot åtgärder som kan påtagligt försvåra tillkomsten eller utnyttjandet av sådana anläggningar.
Områden som är av riksintresse för anläggningar som avses i första stycket skall skyddas mot åtgärder som kan påtagligt försvåra tillkomsten eller utnyttjandet av anläggningarna.
9 §
Mark- och vattenområden som har betydelse för totalförsvaret skall så långt möjligt skyddas mot åtgärder som kan påtagligt motverka totalförsvarets intressen.
Områden som är av riksintresse på grund av att de behövs för totalförsvarets anläggningar skall skyddas mot åtgärder som kan påtagligt försvåra tillkomsten eller utnyttjandet av anläggningarna.
Avvägning mellan oförenliga riksintressen
10 §
Om ett område enligt 5-8 §§ är av riksintresse för flera oförenliga ändamål, skall företräde ges åt det eller de ändamål som på lämpligaste sätt främjar en långsiktig hushållning med marken, vattnet och den fysiska miljön i övrigt. Behövs området eller del av detta för en anläggning för totalförsvaret skall försvarsintresset ges företräde.
Beslut med stöd av första stycket får inte strida mot bestämmelserna i 4 kap.
Planer och planeringsunderlag
11 §
Den myndighet som handlägger ett mål eller ärende enligt  denna balk ska se till att sådana planer enligt plan- och  bygglagen (2010:900) och sådant planeringsunderlag som behövs  för att belysa frågor om hushållning med mark och vatten  finns tillgängliga i målet eller ärendet. Om myndigheten  begär det, är kommunen skyldig att tillhandahålla planer  enligt plan- och bygglagen samt planeringsunderlaget till  dessa.
Lag (2017:955)
.
12 §
Länsstyrelsen ska ställa samman utredningar, program och  annat planeringsunderlag som har betydelse för hushållningen  med mark och vatten i länet och som finns hos statliga  myndigheter. Länsstyrelsen ska på begäran tillhandahålla  planeringsunderlaget åt de kommuner och myndigheter som ska  tillämpa denna balk och åt den som är skyldig att upprätta en  miljökonsekvensbeskrivning enligt 6 kap.
Lag (2017:955)
.
13 §
Regeringen får i ett enskilt fall besluta att en eller  flera kommuner ska redovisa till regeringen eller någon annan  myndighet hur kommunen eller kommunerna i sin planering  enligt plan- och bygglagen (2010:900) avser att tillgodose  ett intresse som rör hushållningen med mark och vatten enligt  detta kapitel och 4 kap.
Lag (2017:955)
.
14 §
Statliga myndigheter ska anmäla till regeringen om det  uppkommer behov av en sådan redovisning som avses i 13 §.
Lag (2017:955)
.
4 kap. Särskilda bestämmelser för hushållning med mark och vatten för vissa områden
Områden som i sin helhet är av riksintresse
1 §
De områden som anges i 2-8 §§ är, med hänsyn till de natur-
och kulturvärden som finns i områdena, i sin helhet av riks-
intresse. Exploateringsföretag och andra ingrepp i miljön får komma till stånd endast om
1. det inte möter något hinder enligt 2-8 §§ och
2. det kan ske på ett sätt som inte påtagligt skadar områdenas natur- och kulturvärden.
Bestämmelserna i första stycket 2 och i 2-6 §§ utgör inte hinder för utvecklingen av befintliga tätorter eller av det lokala näringslivet eller för utförandet av anläggningar som behövs för totalförsvaret. Om det finns särskilda skäl utgör bestämmelserna inte heller hinder för anläggningar för utvinning av sådana fyndigheter av ämnen eller material som avses i 3 kap. 7 § andra stycket.
Lag (2001:437)
.
2 §
Inom följande områden skall turismens och friluftslivets, främst det rörliga friluftslivets, intressen särskilt beaktas vid bedömningen av tillåtligheten av exploateringsföretag eller andra ingrepp i miljön:
Kustområdet och skärgården i Bohuslän från riksgränsen mot Norge till Lysekil,
Kustområdet i Halland,
Kullaberg och Hallandsåsen med angränsande kustområden,
Kustområdet i Skåne från Örnahusen söder om Skillinge till Åhus,
Kustområdena och skärgårdarna i Småland och Östergötland från
Oskarshamn till Arkösund,
Kustområdena och skärgårdarna i Södermanland och Uppland från Oxelösund till Herräng och Singö,
Kustområdet och skärgården i Ångermanland från Storfjärden vid Ångermanälvens mynning till Skagsudde,
Kustområdet och skärgården i Norrbotten från Bondöfjärden till riksgränsen mot Finland,
Öland,
Gotland,
Sjö- och åslandskapet vid Romeleåsen i Skåne,
Åsnen med öar och strandområden och områdena söder därom utmed Mörrumsån och vid sjön Mien till Pukaviksbukten och Listerlandet,
Vänern med öar och strandområden,
Vättern med öar och strandområden,
Tiveden med områdena vid sjön Unden och sjön Viken samt området utmed Göta kanal mellan Karlsborg och Sjötorp,
Området Dalsland-Nordmarken från Mellerud och sjön Ånimmen vid Vänern till sjösystemet från Dals-Ed i söder till Årjäng och Östervallskog i norr,
Fryksdalen från Kil till Torsby samt området utmed övre delen av Klarälven inom Torsby kommun,
Mälaren med öar och strandområden,
Området Malingsbo-Kloten mellan Storå, Kopparberg, Smedjebacken och Skinnskatteberg,
Området utmed Dalälven från Avesta till Skutskär,
Siljan och Orsasjön med öar och strandområden samt området utmed Oreälven, sjön Skattungen och Oresjön med området söder därom över Gulleråsen och Boda till Rättvik,
Området utmed Ljusnan från Färila till Bergvik,
Vindelådalen,
Fjällvärlden från Transtrandsfjällen i söder till Treriksröset med undantag för de fjällområden som anges i 5 §.
3 §
Inom kustområdena och skärgårdarna i Bohuslän från gränsen mot Norge till Brofjorden, i Småland och Östergötland från Simpevarp till Arkösund och i Ångermanland från Storfjärden vid Ångermanälvens mynning till Skagsudde får anläggningar som avses i 17 kap. 1 § 1 och 4 a § 1-11 inte komma till stånd.
På Öland får anläggningar som avses i 17 kap. 1 § 1 och 4 a §
1-6 och 8-11 inte komma till stånd.
Lag (2009:652)
.
4 §
Inom kustområdena och skärgårdarna från Brofjorden till Simpevarp och från Arkösund till Forsmark, utmed Gotlands kust, på Östergarn och Storsudret på Gotland samt på Fårö får fritidsbebyggelse komma till stånd endast i form av kompletteringar till befintlig bebyggelse. Om det finns särskilda skäl får dock annan fritidsbebyggelse komma till stånd, företrädesvis sådan som tillgodoser det rörliga friluftslivets behov eller avser enkla fritidshus i närheten av de stora tätortsregionerna.
Inom områden som avses i första stycket får anläggningar som avses i 17 kap. 1 § 1 samt 4 a § 1-6, 9 och 10 komma till stånd endast på platser där det redan finns anläggningar som omfattas av bestämmelserna i 17 kap. 1 och 4 a §§.
Lag (2005:571)
.
5 §
Inom fjällområdena Långfjället-Rogen, Sylarna-Helags, Skäcker-fjällen, Burvattnet, Hotagsfjällen, Frostviken-
Borgafjällen, Marsfjällen-Vardofjällen, Artfjället, Tärna-
Vindelfjällen, Sarek-Mavas, Kebnekaise-Sjaunja, Rostu och Pessinki får bebyggelse och anläggningar komma till stånd endast om det behövs för rennäringen, den bofasta befolkningen, den vetenskapliga forskningen eller det rörliga friluftslivet.
Andra åtgärder inom områdena får vidtas endast om det kan ske utan att områdenas karaktär påverkas.
6 §
Vattenkraftverk samt vattenreglering eller  vattenöverledning för kraftändamål får inte utföras i
1. nationalälvarna Torneälven, Kalixälven, Piteälven och  Vindelälven med tillhörande vattenområden, källflöden och  biflöden,
2. Dalälven i
a) vattenområdena Västerdalälven uppströms Hummelforsen och  Österdalälven uppströms Trängslet med tillhörande käll- och  biflöden, och
b) älvsträckorna Västerdalälven nedströms Skiffsforsen och  Dalälven nedströms Näs bruk,
3. Ljusnan i
a) vattenområdena Voxnan uppströms Vallhaga med tillhörande  käll- och biflöden, och
b) älvsträckorna mellan Hede och Svegsjön och mellan Laforsen  och Arbråsjöarna,
4. Ljungan i
a) vattenområdena Ljungan uppströms Storsjön och Gimån  uppströms Holmsjön med tillhörande käll- och biflöden, och
b) älvsträckorna mellan Havern och Holmsjön och nedströms  Viforsen,
5. Indalsälven i
a) vattenområdena Åreälven, Ammerån, Storån-Dammån och Hårkan  med tillhörande käll- och biflöden, och
b) älvsträckan Långan nedströms Landösjön,
6. Ångermanälven i
a) vattenområdena Lejarälven, Storån uppströms Klumpvattnet,  Långselån-Rörströmsälven, Saxån, Ransarån uppströms Ransarn  och Vojmån uppströms Vojmsjön med tillhörande käll- och  biflöden, och
b) älvsträckan Faxälven mellan Edsele och Helgumsjön,
7. Vapstälven med tillhörande käll- och biflöden,
8. Moälven med tillhörande käll- och biflöden,
9. Lögdeälven med tillhörande käll- och biflöden,
10. Öreälven med tillhörande käll- och biflöden,
11. Umeälven i
a) vattenområdena Tärnaån, Girjesån och Juktån uppströms  Fjosoken med tillhörande käll- och biflöden, och
b) älvsträckan Tärnaforsen mellan Stor-Laisan och Gäuta,
12. Sävarån med tillhörande käll- och biflöden,
13. Skellefteälven i de delar som utgörs av källflödena  uppströms Sädvajaure respektive Riebnes och Malån med  tillhörande käll- och biflöden,
14. Byskeälven med tillhörande käll- och biflöden,
15. Åbyälven med tillhörande käll- och biflöden,
16. Luleälven i vattenområdena Stora Luleälven uppströms  Akkajaure, Lilla Luleälven uppströms Skalka och Tjaktjajaure  och Pärlälven med tillhörande käll- och biflöden,
17. Råneälven med tillhörande käll- och biflöden,
18. Emån med tillhörande käll- och biflöden,
19. Bräkneån med tillhörande käll- och biflöden,
20. Mörrumsån med tillhörande käll- och biflöden,
21. Fylleån med tillhörande käll- och biflöden,
22. Enningdalsälven uppströms riksgränsen till Norge med  tillhörande käll- och biflöden, och
23. Klarälven mellan Höljes och Edebäck.
Trots första stycket får åtgärder som behövs för att  upprätthålla, underhålla eller ändra en anläggning eller  verksamhet vidtas, om åtgärderna inte medför någon ökad  negativ miljöpåverkan eller endast en tillfällig sådan ökad  påverkan.
Lag (2018:1407)
.
7 §
Området Ulriksdal-Haga-Brunnsviken-Djurgården är en nationalstadspark.
Inom en nationalstadspark får ny bebyggelse och nya anläggningar komma till stånd och andra åtgärder vidtas endast om det kan ske utan intrång i parklandskap eller naturmiljö och utan att det historiska landskapets natur- och kulturvärden i övrigt skadas.
Trots bestämmelsen i andra stycket får en åtgärd som innebär ett tillfälligt intrång eller en tillfällig skada i en nationalstadspark vidtas, om
1. åtgärden höjer parkens natur- och kulturvärden eller tillgodoser ett annat angeläget allmänt intresse, och
2. parken återställs så att det inte kvarstår mer än ett obetydligt intrång eller en obetydlig skada.
Lag (2009:293)
.
8 §
En användning av mark och vatten som kan påverka ett naturområde som har förtecknats enligt 7 kap. 27 § första stycket 1 eller 2 och som omfattar verksamheter eller åtgärder som kräver tillstånd enligt 7 kap. 28 a § får komma till stånd endast om sådant tillstånd har lämnats.
Lag (2001:437)
.
Områden för geologisk lagring av koldioxid
9 §
Regeringen får meddela föreskrifter om var geologisk lagring av koldioxid får ske med hänsyn till lagringsplatsernas avgränsning mot land och vatten, mot allmänt och enskilt vatten samt mot Sveriges och andra staters territorier och ekonomiska zoner.
Lag (2012:430)
.
Havsområden
10 §
För vart och ett av havsområdena Bottniska viken,  Östersjön och Västerhavet ska det finnas en havsplan som ger  vägledning till myndigheter och kommuner vid planläggning och  prövning av anspråk på användning av området. Havsplanerna  ska omfatta Sveriges ekonomiska zon och de områden som inte  ingår i fastigheter i svenskt territorialhav utanför de  särskilda avgränsningslinjer, en nautisk mil räknat från  baslinjerna, som framgår av bilaga 6 till lagen (2017:1272)  om Sveriges sjöterritorium och maritima zoner. Syftet med  havsplanerna ska vara att bidra till en långsiktigt hållbar  utveckling. Havsplanerna ska beslutas av regeringen.
Regeringen får meddela föreskrifter om sådana förbud eller  begränsningar som i fråga om verksamheter och åtgärder inom  ett havsplanerat område behövs för att uppnå syftet med  planen.
Lag (2017:1274)
.
5 kap. Miljökvalitetsnormer och miljökvalitetsförvaltning
Föreskrifter om miljökvalitet
1 §
Regeringen får för vissa geografiska områden eller för hela landet meddela föreskrifter om kvaliteten på mark, vatten, luft eller miljön i övrigt, om det behövs för att varaktigt skydda människors hälsa eller miljön eller för att avhjälpa skador på eller olägenheter för människors hälsa eller miljön
(miljökvalitetsnormer).
Regeringen får överlåta till en myndighet att meddela miljökvalitetsnormer som följer av Sveriges medlemskap i Europeiska unionen.
2 §
Miljökvalitetsnormer skall ange
1. föroreningsnivåer eller störningsnivåer som människor kan utsättas för utan fara för olägenheter av betydelse eller som miljön eller naturen kan belastas med utan fara för påtagliga olägenheter och som inte får överskridas eller underskridas efter en viss angiven tidpunkt eller under en eller flera angivna tidsperioder,
2. föroreningsnivåer eller störningsnivåer som skall eftersträvas eller som inte bör överskridas eller underskridas efter en viss angiven tidpunkt eller under en eller flera angivna tidsperioder,
3. högsta eller lägsta förekomst i yt- och grundvatten av organismer som kan tjäna till ledning för bedömning av tillståndet i miljön, eller
4. de krav i övrigt på kvaliteten på miljön som följer av Sveriges medlemskap i Europeiska unionen.
Miljökvalitetsnormer skall vid behov omprövas.
Lag (2003:890)
.
3 §
Myndigheter och kommuner ska ansvara för att miljökvalitetsnormer följs.
Lag (2010:882)
.
4 §
En myndighet eller en kommun får inte tillåta att en  verksamhet eller en åtgärd påbörjas eller ändras om detta,  trots åtgärder för att minska föroreningar eller störningar  från andra verksamheter, ger upphov till en sådan ökad  förorening eller störning som innebär att vattenmiljön  försämras på ett otillåtet sätt eller som har sådan betydelse  att det äventyrar möjligheten att uppnå den status eller  potential som vattnet ska ha enligt en miljökvalitetsnorm.
Vid prövning för ett nytt tillstånd och vid omprövning av  tillstånd ska de bestämmelser och villkor beslutas som behövs  för att verksamheten inte ska medföra en sådan försämring  eller ett sådant äventyr.
Lag (2018:1407)
.
5 §
I fråga om miljökvalitetsnormer som avses i 2 § första  stycket 1 för annat än vatten ska myndigheter och kommuner  vid prövning och tillsyn ställa de krav som behövs för att  följa en sådan norm. Om det finns ett åtgärdsprogram som har  fastställts för att följa normen, ska det vara vägledande för  bedömningen av behovet.
Vid prövning av tillåtlighet, tillstånd, godkännande eller  dispens för en verksamhet eller åtgärd som ger en ökad  förorening eller störning och kan antas på ett inte  obetydligt sätt bidra till att en miljökvalitetsnorm som  avses i 2 § första stycket 1 för annat än vatten inte följs,  får verksamheten eller åtgärden tillåtas om den
1. är förenlig med ett åtgärdsprogram som har fastställts för  att följa normen,
2. förenas med villkor om att vidta eller bekosta  kompenserande åtgärder som ökar möjligheterna att följa  normen i en utsträckning som inte är obetydlig, eller
3. trots att den försvårar möjligheterna att följa  miljökvalitetsnormen på kort sikt eller i ett litet  geografiskt område, kan antas ge väsentligt ökade  förutsättningar att följa normen på längre sikt eller i ett  större geografiskt område.
Lag (2018:1407)
.
6 §
Regeringen får meddela föreskrifter om undantag från  förbuden i 4 § första stycket. Sådana föreskrifter får endast  avse undantag för att tillgodose allmänna intressen av större  vikt eller som det annars finns särskilda skäl för.
Lag (2018:1407)
.
6 a §
Regeringen får meddela föreskrifter om
1. skyldighet för en kommun att upprätta en förebyggande  luftkvalitetsstrategi,
2. vad en förebyggande luftkvalitetsstrategi ska innehålla,
3. hur en förebyggande luftkvalitetsstrategi ska  tillgängliggöras, och
4. hur en förebyggande luftkvalitetsstrategi ska följas upp.
Lag (2023:629)
.
Risker för kvaliteten på dricksvatten
6 b §
Den myndighet som regeringen bestämmer ska bevaka risker  i tillrinningsområdena för dricksvattenuttag för sådant som  kan påverka kvaliteten på dricksvatten.
Lag (2024:22)
.
6 c §
Regeringen eller den myndighet som regeringen bestämmer  får meddela föreskrifter om att en kommun ska lämna de  uppgifter som behövs för att bedöma sådana risker som avses i 
6 b §.
Lag (2024:22)
.
Åtgärdsprogram
7 §
Om det behövs för att följa en miljökvalitetsnorm eller  för att skydda kvaliteten på dricksvatten, ska regeringen  eller den eller de myndigheter eller kommuner som regeringen  bestämmer upprätta ett förslag till åtgärdsprogram.
Om en miljökvalitetsnorm för ett geografiskt område inte kan  följas på grund av att miljön påverkas av en verksamhet som  ligger utanför området, ska ett förslag till åtgärdsprogram  upprättas för hela det område där störningar som påverkar  möjligheten att följa normen förekommer.
Den som upprättar ett förslag till åtgärdsprogram ska
1. genom kungörelse i ortstidning eller på annat sätt ge de  myndigheter, kommuner, organisationer, verksamhetsutövare,  allmänheten och övriga som berörs av åtgärdsprogrammet  tillfälle under minst två månader att lämna synpunkter på  förslaget, och
2. i en särskild sammanställning redovisa synpunkterna och hur  hänsyn tas till dem samt se till att sammanställningen finns  tillsammans med de övriga handlingarna i ärendet.
Lag (2024:22)
.
8 §
Ett åtgärdsprogram som avses i 7 § ska fastställas av  regeringen eller den myndighet eller kommun som regeringen  bestämmer. Om det behövs får regeringen bestämma att ett  åtgärdsprogram ska fastställas av flera myndigheter eller  kommuner.
Ett åtgärdsprogram som ska fastställas av en kommun ska  beslutas av kommunfullmäktige.
Åtgärdsprogrammet ska skickas till de myndigheter som  regeringen bestämmer.
Med kommun avses i denna paragraf även kommunalförbund.
Lag (2018:1407)
.
9 §
Ett åtgärdsprogram får omfatta all verksamhet och alla  åtgärder som kan påverka möjligheten att följa  miljökvalitetsnormer eller påverka kvaliteten på dricksvatten.
Programmet ska innehålla
1. uppgifter om den eller de miljökvalitetsnormer som ska  följas eller den eller de risker för dricksvatten som har  identifierats,
2. uppgifter om de åtgärder som myndigheter eller kommuner  behöver vidta för att miljökvalitetsnormerna ska följas eller  för att skydda kvaliteten på dricksvatten, vilka myndigheter  eller kommuner som behöver vidta åtgärderna och när åtgärderna  behöver vara genomförda,
3. uppgifter om hur krav på förbättringar ska fördelas mellan  olika typer av källor som påverkar möjligheterna att följa  miljökvalitetsnormerna eller skydda kvaliteten på dricksvatten  och mellan olika åtgärder som avses i 2,
4. i fråga om åtgärder för att följa en miljökvalitetsnorm som  avses i 2 § första stycket 1, uppgifter om den förbättring som  var och en av åtgärderna bedöms medföra och hur åtgärderna  tillsammans bedöms bidra till att normen följs,
5. de uppgifter som i övrigt behövs till följd av Sveriges  medlemskap i Europeiska unionen, och
6. en analys av programmets konsekvenser från allmän och  enskild synpunkt och hur åtgärderna enligt 2 är avsedda att  finansieras.
Ett åtgärdsprogram ska omprövas vid behov, dock minst vart  sjätte år.
Lag (2024:22)
.
10 §
Regeringen får föreskriva att vissa åtgärdsprogram ska  prövas av regeringen.
Regeringen får meddela ytterligare föreskrifter om hur  åtgärdsprogram ska upprättas, vad sådana program ska innehålla  och hur samråd ska ske.
Regeringen får meddela föreskrifter om hur åtgärdsprogram ska  tillgängliggöras och följas upp.
Lag (2023:629)
.
11 §
Myndigheter och kommuner ska inom sina ansvarsområden  vidta de åtgärder som behövs enligt ett åtgärdsprogram som  fastställts enligt 8 §.
Lag (2022:1248)
.
Kontroll
12 §
Regeringen ska, i samband med att föreskrifter enligt 1 §
meddelas, även besluta vilka som ska kontrollera att en miljökvalitetsnorm följs.
Regeringen eller den myndighet som regeringen bestämmer får meddela föreskrifter om provtagning och andra metoder för att kontrollera att en miljökvalitetsnorm följs samt om godkännande av mätmetoder och mätutrustning.
Lag (2018:1407)
.
Förvaltning av kvaliteten på vattenmiljön
13 §
För förvaltningen av kvaliteten på vattenmiljön ska  Sveriges landområden och kustvattenområden delas in i
1. Bottenvikens vattendistrikt: det landområde från vilket all  ytvattenavrinning sker direkt till eller i avrinningsområden  som mynnar i Bottenviken,
2. Bottenhavets vattendistrikt: det landområde från vilket all  ytvattenavrinning sker direkt till eller i avrinningsområden  som mynnar i Bottenhavet,
3. Norra Östersjöns vattendistrikt: det landområde från vilket  all ytvattenavrinning sker direkt till eller i  avrinningsområden som mynnar i södra Ålands hav eller norra  Gotlandshavet,
4. Södra Östersjöns vattendistrikt: det landområde från vilket  all ytvattenavrinning sker direkt till eller i  avrinningsområden som mynnar i västra Gotlandshavet, östra  Gotlandshavet, Bornholmshavet, Arkonahavet eller Öresund, och
5. Västerhavets vattendistrikt: det landområde från vilket all  ytvattenavrinning sker direkt till eller i avrinningsområden  som mynnar i Västerhavet.
I varje vattendistrikt ingår anslutande grundvatten och  anslutande kustvatten ut till de särskilda avgränsningslinjer,  en nautisk mil räknat från baslinjerna, som framgår av bilaga 
6 till lagen (2017:1272) om Sveriges sjöterritorium och  maritima zoner.
Med avrinningsområde avses ett landområde från vilket all  ytvattenavrinning strömmar till havet genom ett enda utlopp  eller delta.
Ytvatten, grundvatten, kustvatten och landområden vid kusten  som inte kan hänföras till ett visst avrinningsområde ska  hänföras till det vattendistrikt som är närmast eller  lämpligast.
Regeringen kan med stöd av 8 kap. 7 § regeringsformen meddela  föreskrifter om gränsdragningen mellan vattendistrikten. Vid  gränsdragningen får ett enskilt avrinningsområde hänföras till  annat vattendistrikt än vad som följer av första stycket, om  det är lämpligt med hänsyn till förvaltningsarbetet.
Lag (2019:494)
.
14 §
En länsstyrelse i varje vattendistrikt ska vara  vattenmyndighet med ansvar för förvaltningen av kvaliteten på  vattenmiljön i distriktet.
Regeringen kan med stöd av 8 kap. 7 § regeringsformen meddela  föreskrifter om vattenmyndigheterna
Lag (2018:1407)
.
15 §
Regeringen eller den myndighet som regeringen bestämmer  får meddela
1. föreskrifter om karakterisering av vattenområden,  förvaltningsplaner för vattendistrikt och övervakning av  vattenmiljön, och
2. ytterligare föreskrifter om förvaltning av kvaliteten på  vattenmiljön.
Lag (2018:1407)
.
Redovisning från kommunerna
16 §
Regeringen får i ett enskilt fall besluta att en eller  flera kommuner ska redovisa till regeringen eller någon annan  myndighet hur kommunen eller kommunerna i sin planering  enligt plan- och bygglagen (2010:900) avser att genomföra ett  åtgärdsprogram eller på annat sätt skapa förutsättningar för  att miljökvalitetsnormer enligt detta kapitel följs.
Lag (2018:1407)
.
17 §
Statliga myndigheter ska anmäla till regeringen om  det uppkommer behov av en redovisning enligt 16 §.
Lag (2018:1407)
.
Åtgärdsprogram och förvaltningsplaner som beslutsunderlag vid  prövning
18 §
Den myndighet som handlägger ett mål eller ärende enligt  denna balk ska se till att sådana beslutade åtgärdsprogram  och förvaltningsplaner som avses i detta kapitel och som har  betydelse för prövningen finns tillgängliga i målet eller  ärendet.
Lag (2018:1407)
.
6 kap. Miljöbedömningar
1 §
I detta kapitel finns bestämmelser om identifiering,  beskrivning och bedömning av miljöeffekter vid planering av  och beslut om planer och program (strategiska  miljöbedömningar) och verksamheter och åtgärder (specifika  miljöbedömningar).
Syftet med en miljöbedömning är att integrera miljöaspekter i  planering och beslutsfattande så att en hållbar utveckling  främjas.
Lag (2017:955)
.
Ordförklaring
2 §
Med miljöeffekter avses i detta kapitel direkta eller  indirekta effekter som är positiva eller negativa, som är  tillfälliga eller bestående, som är kumulativa eller inte  kumulativa och som uppstår på kort, medellång eller lång sikt  på
1. befolkning och människors hälsa,
2. djur- eller växtarter som är skyddade enligt 8 kap., och  biologisk mångfald i övrigt,
3. mark, jord, vatten, luft, klimat, landskap, bebyggelse och  kulturmiljö,
4. hushållningen med mark, vatten och den fysiska miljön i  övrigt,
5. annan hushållning med material, råvaror och energi,  eller
6. andra delar av miljön.
Lag (2017:955)
.
Planer och program
Strategiska miljöbedömningar för planer och program
3 §
En myndighet eller kommun som upprättar eller ändrar en  plan eller ett program som krävs i lag eller annan  författning ska göra en strategisk miljöbedömning, om  genomförandet av planen, programmet eller ändringen kan antas  medföra en betydande miljöpåverkan.
Skyldigheten gäller inte
1. planer och program som endast syftar till att tjäna  totalförsvaret eller räddningstjänsten, och
2. finansiella eller budgetära planer och program.
Lag (2017:955)
.
4 §
Regeringen får meddela föreskrifter om att vissa slag av  planer och program ska eller inte ska antas medföra en  betydande miljöpåverkan.
Lag (2017:955)
.
Att undersöka om en betydande miljöpåverkan kan antas
5 §
En myndighet eller kommun som upprättar eller ändrar en  plan eller ett program som krävs i lag eller annan  författning ska undersöka om genomförandet av planen,  programmet eller ändringen kan antas medföra en betydande  miljöpåverkan, om
1. frågan om betydande miljöpåverkan inte är avgjord i  föreskrifter som regeringen har meddelat med stöd av 4 §,  eller
2. planen, programmet eller ändringen inte omfattas av  undantaget i 3 § andra stycket.
Lag (2017:955)
.
6 §
Undersökningen ska innebära att myndigheten eller  kommunen
1. identifierar omständigheter som talar för eller emot en  betydande miljöpåverkan, och
2. samråder i frågan om betydande miljöpåverkan med de  kommuner, länsstyrelser och andra myndigheter som på grund av  sitt särskilda miljöansvar kan antas bli berörda av planen  eller programmet, om myndigheten eller kommunen inte redan i  identifieringen kommer fram till att en strategisk  miljöbedömning ska göras.
Regeringen kan med stöd av 8 kap. 7 § regeringsformen meddela  närmare föreskrifter om sådana omständigheter som avses i  första stycket 1.
Lag (2017:955)
.
Beslut i frågan om miljöpåverkan
7 §
Myndigheten eller kommunen ska efter undersökningen i ett  särskilt beslut avgöra om genomförandet av planen, programmet  eller ändringen kan antas medföra en betydande miljöpåverkan.
Beslutet ska redovisa de omständigheter som talar för eller  emot en betydande miljöpåverkan.
Beslutet ska göras tillgängligt för allmänheten.
Lag (2017:955)
.
8 §
Beslutet om huruvida genomförandet av planen, programmet  eller ändringen kan antas medföra en betydande miljöpåverkan  får inte överklagas särskilt.
Lag (2017:955)
.
Att göra en strategisk miljöbedömning
9 §
Om en strategisk miljöbedömning ska göras, ska  myndigheten eller kommunen
1. samråda om hur omfattningen av och detaljeringsgraden i en  miljökonsekvensbeskrivning ska avgränsas 
(avgränsningssamråd),
2. ta fram en miljökonsekvensbeskrivning,
3. ge tillfälle till synpunkter på  miljökonsekvensbeskrivningen och förslaget till plan eller  program, och
4. ta hänsyn till miljökonsekvensbeskrivningen och inkomna  synpunkter innan planen eller programmet antas eller läggs  till grund för reglering.
Lag (2017:955)
.
Avgränsningssamrådet i den strategiska miljöbedömningen
10 §
Avgränsningssamrådet ska ske med de kommuner,  länsstyrelser och andra myndigheter som på grund av sitt  särskilda miljöansvar kan antas bli berörda av planen eller  programmet.
Lag (2017:955)
.
Miljökonsekvensbeskrivningen i den strategiska  miljöbedömningen
11 §
Miljökonsekvensbeskrivningen ska innehålla
1. en sammanfattning av planens eller programmets innehåll,  dess huvudsakliga syfte och förhållande till andra relevanta  planer och program,
2. en identifiering, beskrivning och bedömning av rimliga  alternativ med hänsyn till planens eller programmets syfte  och geografiska räckvidd,
3. uppgifter om
a) miljöförhållandena och miljöns sannolika utveckling om  planen eller programmet inte genomförs,
b) miljöförhållandena i de områden som kan antas komma att  påverkas betydligt,
c) befintliga miljöproblem som är relevanta för planen eller  programmet, särskilt miljöproblem som rör ett sådant område  som avses i 7 kap. eller ett annat område av särskild  betydelse för miljön, och
d) hur hänsyn tas till relevanta miljökvalitetsmål och andra  miljöhänsyn,
4. en identifiering, beskrivning och bedömning av de  betydande miljöeffekter som genomförandet av planen eller  programmet kan antas medföra,
5. uppgifter om de åtgärder som planeras för att förebygga,  hindra, motverka eller avhjälpa betydande negativa  miljöeffekter,
6. en sammanfattning av de överväganden som har gjorts, vilka  skäl som ligger bakom gjorda val av olika alternativ och  eventuella problem i samband med att uppgifterna  sammanställdes,
7. en redogörelse för de åtgärder som planeras för  uppföljning och övervakning av den betydande miljöpåverkan  som genomförandet av planen eller programmet medför, och
8. en icke-teknisk sammanfattning av 1-7.
Lag (2017:955)
.
12 §
Miljökonsekvensbeskrivningens omfattning och  detaljeringsgrad ska vara rimlig med hänsyn till
1. bedömningsmetoder och aktuell kunskap,
2. planens eller programmets innehåll och detaljeringsgrad,
3. var i en beslutsprocess som planen eller programmet  befinner sig,
4. att vissa frågor kan bedömas bättre i samband med  prövningen av andra planer och program eller i  tillståndsprövningen av verksamheter eller åtgärder, och
5. allmänhetens intresse.
Lag (2017:955)
.
Samråd med andra länder i den strategiska miljöbedömningen
13 §
Om planens eller programmets genomförande kan antas  medföra en betydande miljöpåverkan i ett annat land eller om  ett land som kan komma att påverkas betydligt av  genomförandet begär det, ska den myndighet som regeringen  bestämmer
1. överlämna miljökonsekvensbeskrivningen och förslaget till  plan eller program till det andra landets ansvariga  myndighet,
2. om det andra landet vill delta i miljöbedömningen, samråda  med det landet i fråga om den gränsöverskridande  miljöpåverkan som genomförandet av planen eller programmet  kan antas medföra och de åtgärder som planeras för att  förebygga, hindra, motverka eller avhjälpa betydande negativa  miljöeffekter, och
3. ge det andra landet den information som behövs för  samrådet och möjlighet att lämna synpunkter.
Lag (2017:955)
.
14 §
Regeringen eller den myndighet som regeringen bestämmer  får meddela ytterligare föreskrifter om samråd enligt 13 §.
Lag (2017:955)
.
Synpunkter på beslutsunderlaget för en plan eller ett  program
15 §
Myndigheten eller kommunen ska så tidigt som möjligt i  arbetet med förslaget till plan eller program ta fram  miljökonsekvensbeskrivningen och göra den och förslaget  tillgängliga för allmänheten och de kommuner och myndigheter  som på grund av sitt särskilda miljöansvar kan antas bli  berörda. De ska ges information om hur de kan ta del av  förslaget och miljökonsekvensbeskrivningen samt hur och inom  vilken tid synpunkter kan lämnas. Tiden för att lämna  synpunkter ska vara skälig.
Lag (2017:955)
.
Beslut att anta en plan eller ett program
16 §
I ett beslut att anta en plan eller ett program som  omfattas av kravet på strategisk miljöbedömning eller i en  särskild handling i anslutning till beslutet ska det finnas  en redovisning av
1. hur miljöaspekterna har integrerats i planen eller  programmet,
2. hur hänsyn har tagits till miljökonsekvensbeskrivningen  och inkomna synpunkter,
3. skälen för att planen eller programmet har antagits i  stället för de alternativ som övervägts, och
4. vilka åtgärder som planeras för att övervaka och följa upp  den betydande miljöpåverkan som genomförandet av planen eller  programmet medför.
Lag (2017:955)
.
17 §
Den som har antagit en plan eller ett program som  omfattas av kravet på strategisk miljöbedömning ska informera  allmänheten och de myndigheter och kommuner som på grund av  sitt särskilda miljöansvar kan antas bli berörda om  antagandet och göra planen eller programmet, beslutet och den  redovisning som avses i 16 § tillgängliga för dem.
Lag (2017:955)
.
18 §
När samråd har skett med ett annat land enligt 13 §, ska  den myndighet som regeringen bestämmer se till att den  information som avses i 17 § lämnas till den ansvariga  myndigheten i det andra landet.
Lag (2017:955)
.
19 §
När en plan eller ett program som omfattas av kravet på  en strategisk miljöbedömning har antagits ska den beslutande  myndigheten eller kommunen skaffa sig kunskap om den  betydande miljöpåverkan som genomförandet av planen eller  programmet faktiskt medför. Detta ska göras för att  myndigheten eller kommunen tidigt ska få kännedom om sådan  betydande miljöpåverkan som tidigare inte har identifierats  så att lämpliga åtgärder för avhjälpande kan vidtas.
Lag (2017:955)
.
Verksamheter och åtgärder
Specifika miljöbedömningar vid tillståndsprövning och i andra  ärenden
20 §
En specifik miljöbedömning ska göras i fråga om en  verksamhet eller åtgärd som ska prövas
1. för ett tillstånd som avses i 7 kap. 28 a §, om det inte  rör sig om brådskande åtgärder som är nödvändiga med hänsyn  till skyddet mot allvarliga olägenheter för människors hälsa,  eller
2. för ett tillstånd som avses i 9 eller 11 kap. eller för en  tillåtlighet som avses i 17 kap., om verksamheten eller  åtgärden kan antas medföra en betydande miljöpåverkan.
En specifik miljöbedömning krävs inte för en sådan prövning  som avses i 24 kap. 3, 5, 10, 13, 13 a, 14 eller 14 a §.
Lag (2024:963)
.
21 §
Regeringen får meddela föreskrifter om att vissa slag av  verksamheter och åtgärder ska eller inte ska antas medföra en  betydande miljöpåverkan.
Lag (2017:955)
.
22 §
Regeringen får meddela föreskrifter om att 23-46 §§ ska  tillämpas helt eller delvis i dispensärenden eller andra  ärenden enligt denna balk eller enligt föreskrifter som har  meddelats med stöd av balken.
Lag (2017:955)
.
Att undersöka om en betydande miljöpåverkan kan antas
23 §
Den som avser att bedriva en sådan verksamhet eller  vidta en sådan åtgärd som avses i 20 § första stycket 2 ska  undersöka om verksamheten eller åtgärden kan antas medföra en  betydande miljöpåverkan.
En sådan undersökning behöver dock inte göras om
1. den som avser att bedriva verksamheten eller vidta  åtgärden anser att en betydande miljöpåverkan kan antas,
2. frågan om betydande miljöpåverkan har avgjorts i  föreskrifter som regeringen har meddelat med stöd av 21 §,  eller
3. den som avser att bedriva verksamheten eller vidta  åtgärden har förelagts att ansöka om ett tillstånd som avses  i 9 kap. 6 a §.
Lag (2017:955)
.
24 §
Undersökningen ska innebära att den som avser att  bedriva verksamheten eller vidta åtgärden
1. tar fram ett samrådsunderlag, och
2. samråder i frågan om betydande miljöpåverkan och i fråga  om miljökonsekvensbeskrivningens innehåll och utformning 
(undersökningssamråd) med länsstyrelsen, tillsynsmyndigheten  och de enskilda som kan antas bli särskilt berörda av  verksamheten eller åtgärden.
Undersökningssamrådet får genomföras så att det också  uppfyller kraven på det avgränsningssamråd som ska göras inom  ramen för en specifik miljöbedömning.
Regeringen kan med stöd av 8 kap. 7 § regeringsformen meddela  närmare föreskrifter om undersökningen.
Lag (2017:955)
.
25 §
Den som avser att bedriva verksamheten eller vidta  åtgärden ska
1. lämna samrådsunderlaget till dem som deltar i  undersökningssamrådet i så god tid att synpunkter på  underlaget och på frågan om betydande miljöpåverkan kan tas  till vara när länsstyrelsen prövar den frågan, och
2. när samrådet är avslutat redogöra för hur samrådet gått  till, vilka som bjudits in och vad som framkommit och lämna  samrådsredogörelsen till länsstyrelsen.
Lag (2017:955)
.
Beslut i frågan om miljöpåverkan
26 §
Länsstyrelsen ska efter undersökningen i ett särskilt  beslut avgöra om verksamheten eller åtgärden kan antas medföra  en betydande miljöpåverkan.
Beslutet ska redovisa de omständigheter som talar för eller  emot att verksamheten eller åtgärden kan antas medföra en  betydande miljöpåverkan.
I 47 § finns en bestämmelse om att ett förenklat underlag ska  tas fram om länsstyrelsen beslutar att en betydande  miljöpåverkan inte kan antas.
Lag (2024:963)
.
26 a §
Länsstyrelsen ska göra ett beslut enligt 26 §  tillgängligt för allmänheten. Detta gäller dock inte om
1. beslutet gäller en verksamhet eller åtgärd som enbart avser  totalförsvaret, och
2. ett tillgängliggörande bedöms påverka totalförsvaret  negativt.
Lag (2025:770)
.
27 §
Länsstyrelsens beslut om huruvida verksamheten eller  åtgärden kan antas medföra en betydande miljöpåverkan får  inte överklagas särskilt.
Lag (2017:955)
.
Att göra en specifik miljöbedömning
28 §
Den specifika miljöbedömningen ska innebära att
1. den som avser att bedriva verksamheten eller vidta  åtgärden
a) samråder om hur en miljökonsekvensbeskrivning ska  avgränsas (avgränsningssamråd),
b) tar fram en miljökonsekvensbeskrivning, och
c) ger in miljökonsekvensbeskrivningen till den som prövar  tillståndsfrågan, och
2. den som prövar tillståndsfrågan
a) ger tillfälle till synpunkter på  miljökonsekvensbeskrivningen, och
b) slutför miljöbedömningen.
Lag (2017:955)
.
Avgränsningssamrådet i den specifika miljöbedömningen
29 §
Avgränsningssamrådet ska genomföras inför arbetet med  miljökonsekvensbeskrivningen och innebära att den som avser  att bedriva verksamheten eller vidta åtgärden samråder om  verksamhetens eller åtgärdens lokalisering, omfattning och  utformning, de miljöeffekter som verksamheten eller åtgärden  kan antas medföra i sig eller till följd av yttre händelser  samt om miljökonsekvensbeskrivningens innehåll och  utformning.
Om samrådet avser en verksamhet eller åtgärd som omfattas av  lagen (1999:381) om åtgärder för att förebygga och begränsa  följderna av allvarliga kemikalieolyckor ska samrådet även  avse hur allvarliga kemikalieolyckor till följd av  verksamheten eller åtgärden ska kunna förebyggas och  begränsas.
Lag (2017:955)
.
30 §
Avgränsningssamrådet ska ske med länsstyrelsen,  tillsynsmyndigheten och de enskilda som kan antas bli  särskilt berörda av verksamheten eller åtgärden samt med de  övriga statliga myndigheter, de kommuner och den allmänhet  som kan antas bli berörda av verksamheten eller åtgärden.
Den som avser att bedriva verksamheten eller vidta åtgärden  ska se till att de som ingår i samrådskretsen enligt första  stycket men som inte tidigare har fått ett samrådsunderlag  kan ta del av ett samrådsunderlag.
Om ett undersökningssamråd enligt 24 § första stycket 2 inte  har skett, ska samrådsunderlaget innehålla uppgift om det.
Lag (2017:955)
.
31 §
Avgränsningssamrådet ska påbörjas och samrådsunderlaget  lämnas i så god tid att det ger utrymme för ett meningsfullt  samråd innan verksamhetsutövaren utformar  miljökonsekvensbeskrivningen och den slutliga  tillståndsansökan.
Lag (2017:955)
.
32 §
Länsstyrelsen ska under avgränsningssamrådet, i dialog  med den som avser att bedriva en verksamhet eller vidta en  åtgärd, verka för att innehållet i  miljökonsekvensbeskrivningen får den omfattning och  detaljeringsgrad som behövs för tillståndsprövningen.
Länsstyrelsen ska skriftligen redovisa sin bedömning av vad en  miljökonsekvensbeskrivning ska innehålla för att kunna ligga  till grund för den fortsatta miljöbedömningen. Bedömningen ska  lämnas till den som avser att bedriva verksamheten eller vidta  åtgärden. Bedömningen är inte bindande.
Lag (2024:963)
.
Samråd med andra länder i den specifika miljöbedömningen
33 §
Om verksamheten eller åtgärden kan antas medföra en  betydande miljöpåverkan i ett annat land eller om ett land  som kan komma att påverkas betydligt av verksamheten eller  åtgärden begär det, ska den myndighet som regeringen  bestämmer
1. informera det andra landet om verksamheten eller åtgärden,  dess möjliga gränsöverskridande konsekvenser och vilken typ  av beslut som kan komma att fattas, och
2. ge det andra landet skälig tid att yttra sig över om det  vill delta i miljöbedömningen.
Om det andra landet vill delta i miljöbedömningen, ska  myndigheten ge det andra landet möjlighet att delta i ett  samrådsförfarande om miljökonsekvensbeskrivningen och den  slutliga tillståndsansökan.
Lag (2017:955)
.
34 §
Regeringen eller den myndighet som regeringen bestämmer  får meddela ytterligare föreskrifter om samråd enligt 33 §.
Lag (2017:955)
.
Miljökonsekvensbeskrivningen i den specifika  miljöbedömningen
35 §
Miljökonsekvensbeskrivningen ska innehålla
1. uppgifter om verksamhetens eller åtgärdens lokalisering,  utformning, omfattning och andra egenskaper som kan ha  betydelse för miljöbedömningen,
2. uppgifter om alternativa lösningar för verksamheten eller  åtgärden,
3. uppgifter om rådande miljöförhållanden innan verksamheten  påbörjas eller åtgärden vidtas och hur de förhållandena  förväntas utveckla sig om verksamheten eller åtgärden inte  påbörjas eller vidtas,
4. en identifiering, beskrivning och bedömning av de  miljöeffekter som verksamheten eller åtgärden kan antas  medföra i sig eller till följd av yttre händelser,
5. uppgifter om de åtgärder som planeras för att förebygga,  hindra, motverka eller avhjälpa de negativa miljöeffekterna,
6. uppgifter om de åtgärder som planeras för att undvika att  verksamheten eller åtgärden bidrar till att en  miljökvalitetsnorm enligt 5 kap. inte följs, om sådana  uppgifter är relevanta med hänsyn till verksamhetens art och  omfattning,
7. en icke-teknisk sammanfattning av 1-6, och
8. en redogörelse för de samråd som har skett, vad som kommit  fram i samråden och länsstyrelsens bedömning enligt 32 § andra  stycket.
Lag (2024:963)
.
36 §
Om verksamheten eller åtgärden kan antas påverka miljön  i ett naturområde som är förtecknat enligt 7 kap. 27 § första  stycket 1 eller 2, ska miljökonsekvensbeskrivningen innehålla  en beskrivning av verksamhetens eller åtgärdens konsekvenser  för syftet med att bevara området, en redogörelse för de  alternativ som har övervägts med en motivering till varför  ett visst alternativ valts samt de uppgifter som i övrigt  behövs för prövningen enligt 7 kap. 28 b och 29 §§.
Om miljökonsekvensbeskrivningen har upprättats enbart för en  prövning enligt 7 kap. 28 b och 29 §§, kan innehållet i  miljökonsekvensbeskrivningen begränsas till de uppgifter som  behövs för den prövningen.
Lag (2017:955)
.
37 §
De uppgifter som ska finnas med i  miljökonsekvensbeskrivningen enligt 35 och 36 §§ ska ha den  omfattning och detaljeringsgrad som
1. är rimlig med hänsyn till rådande kunskaper och  bedömningsmetoder, och
2. behövs för att en samlad bedömning ska kunna göras av de  väsentliga miljöeffekter som verksamheten eller åtgärden kan  antas medföra.
Lag (2017:955)
.
38 §
Regeringen får meddela
1. ytterligare föreskrifter om vad  miljökonsekvensbeskrivningen ska innehålla, och
2. föreskrifter om hur miljökonsekvensbeskrivningen ska tas  fram.
Lag (2017:955)
.
Miljöbedömningen hos den som prövar tillståndsfrågan
39 §
Den som prövar tillståndsfrågan ska, om  miljökonsekvensbeskrivningen kan läggas till grund för den  fortsatta miljöbedömningen, kungöra att  miljökonsekvensbeskrivningen finns, göra den tillgänglig för  allmänheten och ge allmänheten skälig tid och minst 30 dagar  att yttra sig.
Om tillståndsfrågan enbart avser en prövning enligt 7 kap. 
28 b eller 29 § ska första stycket tillämpas endast i den  utsträckning som behövs för prövningen eller som är lämplig  för att ge allmänheten information.
Lag (2017:955)
.
40 §
Kungörelsen ska innehålla upplysningar om
1. att verksamheten eller åtgärden omfattas av kraven på  specifik miljöbedömning enligt detta kapitel,
2. vem som prövar tillståndsfrågan,
3. var miljökonsekvensbeskrivningen och andra handlingar i  målet eller ärendet finns tillgängliga,
4. till vem och inom vilken tid synpunkter kan lämnas, och
5. hur ny information i målet eller ärendet kommer att  kungöras eller hållas tillgänglig.
Om samråd med ett annat land ska ske enligt detta kapitel,  ska kungörelsen innehålla en upplysning om detta.
Lag (2017:955)
.
41 §
Kungörelsen om miljökonsekvensbeskrivningen ska göras
1. på en lämplig webbplats,
2. i en ortstidning eller på den plats som är särskilt  föreskriven, och
3. tillsammans med kungörelsen om ansökan, om ansökan ska  kungöras.
Lag (2017:955)
.
42 §
Den som prövar tillståndsfrågan ska i ett särskilt  beslut eller i samband med att tillståndsfrågan avgörs ta  ställning till om miljökonsekvensbeskrivningen uppfyller  kraven i detta kapitel så att den specifika miljöbedömningen  kan slutföras. Ett sådant ställningstagande får inte  överklagas särskilt.
Lag (2017:955)
.
43 §
Den som prövar tillståndsfrågan ska, när  tillståndsfrågan avgörs, slutföra miljöbedömningen genom att  med hänsyn till innehållet i miljökonsekvensbeskrivningen och  det som kommit fram under handläggningen av målet eller  ärendet identifiera, beskriva och göra en slutlig och samlad  bedömning av miljöeffekterna.
Lag (2017:955)
.
Information om avgörandet i tillståndsfrågan
44 §
Den som prövar en tillståndsfråga som kräver en specifik  miljöbedömning ska när frågan är avgjord snarast kungöra  detta. Av kungörelsen ska det framgå hur allmänheten kan få  tillgång till innehållet i avgörandet.
Om avgörandet enbart avser en prövning enligt 7 kap. 28 b  eller 29 §, behöver det dock kungöras endast om det är  lämpligt för att ge allmänheten information.
Lag (2017:955)
.
45 §
Om samråd har skett med ett annat land enligt 33 §, ska  den myndighet som regeringen bestämmer se till att den  information som avses i 44 § lämnas till den ansvariga  myndigheten i det andra landet.
Lag (2017:955)
.
Samordning
46 §
Den som gör en strategisk eller specifik miljöbedömning  ska sträva efter att samordna arbetet med andra  miljöbedömningar som görs enligt detta kapitel eller med  liknande arbete som görs enligt andra författningar.
Lag (2017:955)
.
Förenklat underlag när en specifik miljöbedömning inte ska  göras
47 §
Om länsstyrelsen enligt 26 § beslutar att en betydande  miljöpåverkan inte kan antas, ska den som avser att bedriva  verksamheten eller vidta åtgärden i ett förenklat underlag  lämna de upplysningar som behövs för en bedömning av de  väsentliga miljöeffekter som verksamheten eller åtgärden kan  förväntas ge. Underlaget ska innehålla den samrådsredogörelse  som har tagits fram enligt 25 § 2.
För verksamheter eller åtgärder som kan antas påverka miljön i  ett naturområde som har förtecknats enligt 7 kap. 27 § första  stycket 1 eller 2 ska beskrivningen innehålla de uppgifter som  behövs för prövningen enligt 7 kap. 28 b och 29 §§.
Lag (2024:963)
.
ANDRA  AVDELNINGEN
SKYDD AV NATUREN
7 kap. Skydd av områden
Allemansrätt m.m.
1 §
Var och en som utnyttjar allemansrätten eller annars vistas i naturen skall visa hänsyn och varsamhet i sitt umgänge med den.
Nationalpark
2 §
Ett mark- eller vattenområde som tillhör staten får efter riksdagens medgivande av regeringen förklaras som nationalpark i syfte att bevara ett större sammanhängande område av viss landskapstyp i dess naturliga tillstånd eller i väsentligt oförändrat skick.
3 §
Föreskrifter om vård och förvaltning av nationalparker och om inskränkningar i rätten att använda mark eller vatten inom nationalparker får meddelas av regeringen eller den myndighet som regeringen bestämmer.
Naturreservat
4 §
Ett mark- eller vattenområde får av länsstyrelsen eller kommunen förklaras som naturreservat i syfte att bevara biologisk mångfald, vårda och bevara värdefulla naturmiljöer eller tillgodose behov av områden för friluftslivet.
Ett område som behövs för att skydda, återställa eller nyskapa värdefulla naturmiljöer eller livsmiljöer för skyddsvärda arter får också förklaras som naturreservat.
5 §
I ett beslut om att bilda naturreservat skall skälen för beslutet anges.
I beslutet skall också anges de inskränkningar i rätten att använda mark- och vattenområden som behövs för att uppnå syftet med reservatet, såsom förbud mot bebyggelse, uppförande av stängsel, upplag, schaktning, täkt, uppodling, dikning, plantering, avverkning, jakt, fiske och användning av bekämpningsmedel. En inskränkning får innebära att tillträde till området förbjuds under hela eller delar av året.
Om det senare visar sig finnas nya skäl eller behövas ytterligare inskränkningar för att uppnå syftet med skyddet, får länsstyrelsen eller kommunen meddela beslut om detta.
6 §
Om det behövs för att tillgodose syftet med ett naturreservat, får länsstyrelsen eller kommunen förplikta ägare och innehavare av särskild rätt till fastighet att tåla sådana intrång som att det inom området
1. anläggs vägar, parkeringsplatser, vandringsleder, raststugor, tältplatser, badplatser, sanitära inrättningar eller liknande anordningar,
2. bereds tillträde till mark för allmänheten där allmänheten annars inte har rätt att vistas,
3. utförs gallring, röjning, slåtter, plantering, betesdrift, avspärrning eller liknande åtgärder, eller
4. genomförs undersökningar av djur- och växtarter samt av mark- och vattenförhållanden.
7 §
Länsstyrelsen eller kommunen får helt eller delvis upphäva beslut som den har meddelat enligt 4-6 §§, om det finns synnerliga skäl.
Länsstyrelsen eller kommunen får meddela dispens från föreskrifter som den har meddelat för ett naturreservat, om det finns särskilda skäl. Ett beslut om dispens upphör att gälla, om den åtgärd som avses med dispensen inte har påbörjats inom två år eller avslutats inom fem år från den dag då beslutet vann laga kraft.
Att regeringens tillåtelse behövs i vissa fall innan det beslutas om upphävande eller dispens för ett sådant särskilt skyddsområde eller särskilt bevarandeområde som anges i 28 §
följer av 29 §.
Beslut om upphävande eller dispens får meddelas endast om intrånget i naturvärdet kompenseras i skälig utsträckning på naturreservatet eller på något annat område.
8 §
Beslut i frågor om bildande eller ändring av naturreservat får inte strida mot en detaljplan eller områdesbestämmelser enligt plan- och bygglagen (2010:900). Små avvikelser får dock göras, om syftet med planen eller bestämmelserna inte motverkas.
Lag (2010:902)
.
Kulturreservat
9 §
Ett mark- eller vattenområde får förklaras som kulturreservat i syfte att bevara värdefulla kulturpräglade landskap. På ett sådant område ska bestämmelserna i 4-6 §§
tillämpas. Att det inom ett område finns en byggnad eller anläggning som är skyddad som byggnadsminne, kyrkligt kulturminne eller fornlämning enligt kulturmiljölagen
(1988:950) hindrar inte att området förklaras som kulturreservat.
I fråga om beslut enligt denna paragraf gäller också 7 och 8 §§.
Lag (2013:549)
.
Naturminne
10 §
Ett särpräglat naturföremål får av länsstyrelsen eller kommunen förklaras som naturminne, om det behöver skyddas eller vårdas särskilt. Förklaringen får omfatta även det område på marken som krävs för att bevara naturföremålet och ge det behövligt utrymme.
Vad som i 5-8 §§ föreskrivs om naturreservat skall gälla även för naturminnen.
Biotopskyddsområde
11 §
Regeringen får i fråga om små mark- eller vattenområden som på grund av sina särskilda egenskaper är värdefulla livsmiljöer för hotade djur- eller växtarter eller som annars är särskilt skyddsvärda meddela föreskrifter om
1. att samtliga lätt igenkännbara områden av ett visst slag i landet eller i en del av landet ska utgöra biotopskyddsområden, och
2. att en myndighet eller kommun i det enskilda fallet får besluta att ett område ska utgöra ett biotopskyddsområde.
Inom ett biotopskyddsområde får man inte bedriva en verksamhet eller vidta en åtgärd som kan skada naturmiljön.
Om det finns särskilda skäl, får dispens från förbudet ges i det enskilda fallet. En fråga om dispens ska prövas av den myndighet som regeringen bestämmer, om dispensen avser ett område enligt första stycket 1, och i andra fall av den myndighet eller kommun som har bildat biotopskyddsområdet.
De åtgärder som behövs för att vårda ett biotopskyddsområde får vidtas av kommunen, om den har bildat området, och i fråga om andra områden av den myndighet som regeringen bestämmer. Innan en åtgärd vidtas ska den som äger eller har särskild rätt till området underrättas särskilt.
Ett beslut som avses i första stycket 2 ska gälla omedelbart även om det överklagas.
Lag (2009:1322)
.
11 a §
Inom ett biotopskyddsområde enligt 11 § första stycket 
1 gäller förbuden i 11 § andra stycket inte
1. byggande av allmän väg eller järnväg enligt en fastställd  vägplan enligt väglagen (1971:948) eller en fastställd  järnvägsplan enligt lagen (1995:1649) om byggande av järnväg,  eller
2. byggande och underhåll av en starkströmsledning enligt en  nät-koncession för linje enligt ellagen (1997:857).
Lag (2024:421)
.
11 b §
När en fråga om dispens enligt 11 § andra stycket avser att inom ett biotopskyddsområde enligt 11 § första stycket 1 vidta en åtgärd som underlättar för jordbruket, ska det anses finnas särskilda skäl för dispens om
1. åtgärden behövs för att utveckla eller bibehålla ett aktivt brukande av jordbruksmark, och
2. biotopskyddets syften fortfarande kan tillgodoses med hänsyn till förekomsten av samma typ av biotopskyddsområde eller med hänsyn till naturvärdena hos det biotopskyddsområde som dispensen avser och de naturvärden som biotopskyddsområdet bidrar till i landskapet.
Lag (2014:889)
.
Djur- och växtskyddsområde
12 §
Om det utöver förbud enligt 8 kap. 1 och 2 §§ eller förbud och begränsningar enligt jakt- och fiskelagstiftningen behövs särskilt skydd för en djur- eller växtart inom ett visst område, får länsstyrelsen eller kommunen meddela föreskrifter som inskränker rätten till jakt eller fiske eller allmänhetens eller markägarens rätt att uppehålla sig inom området.
Strandskyddsområde
13 §
Strandskydd gäller vid havet och vid insjöar och  vattendrag, om inte annat följer av 13 a-13 c §§.
Strandskyddet syftar till att långsiktigt
1. trygga förutsättningarna för allemansrättslig tillgång till  strand-områden, och
2. bevara goda livsvillkor för djur- och växtlivet på land och  i vatten.
Lag (2025:512)
.
13 a §
Strandskydd gäller inte vid insjöar vars vattenyta vid  normalt medelvattenstånd uppgår till en hektar eller mindre.
Länsstyrelsen får i det enskilda fallet besluta att  strandskydd ska gälla vid en sådan insjö som avses i första  stycket, om det är av särskild betydelse för att säkerställa  något av strandskyddets syften. Strandskyddsområdet får  bestämmas till högst 100 meter från strandlinjen vid normalt  medelvattenstånd.
Ett beslut enligt andra stycket ska gälla omedelbart även om  det överklagas.
Lag (2025:512)
.
13 b §
Strandskydd gäller inte vid sträckor av ett vattendrag  vars bredd vid normalt medelvattenstånd är två meter eller  smalare.
Länsstyrelsen får i det enskilda fallet besluta att  strandskydd ska gälla vid en sådan sträcka av ett vattendrag  som avses i första stycket, om det är av särskild betydelse  för att säkerställa något av strandskyddets syften. Strand-
skyddsområdet får bestämmas till högst 100 meter från  strandlinjen vid normalt medelvattenstånd.
Ett beslut enligt andra stycket ska gälla omedelbart även om  det överklagas.
Lag (2025:512)
.
13 c §
Strandskydd gäller inte vid insjöar och vattendrag som  har anlagts efter den 30 juni 1975.
Lag (2025:512)
.
14 §
Strandskyddet omfattar land- och vattenområdet intill 100  meter från strandlinjen vid normalt medelvattenstånd 
(strandskyddsområde).
Länsstyrelsen får i det enskilda fallet besluta att utvidga  strand-skyddsområdet till högst 300 meter från strandlinjen,  om det behövs för att säkerställa något av strandskyddets  syften. Ett sådant beslut får inte avse en insjö eller sträcka  av ett vattendrag vid vilken strandskydd gäller till följd av  ett beslut enligt 13 a § andra stycket eller 13 b § andra  stycket.
Ett beslut om att utvidga strandskyddsområdet ska gälla  omedelbart även om det överklagas.
Lag (2025:512)
.
15 §
Inom ett strandskyddsområde får inte
1. nya byggnader uppföras,
2. byggnader eller byggnaders användning ändras eller andra anläggningar eller anordningar utföras, om det hindrar eller avhåller allmänheten från att beträda ett område där den annars skulle ha fått färdas fritt,
3. grävningsarbeten eller andra förberedelsearbeten utföras för byggnader, anläggningar eller anordningar som avses i 1 och 2, eller
4. åtgärder vidtas som väsentligt förändrar livsvillkoren för djur- eller växtarter.
Lag (2009:532)
.
16 §
Förbuden i 15 § gäller inte
1. en byggnad, anläggning, anordning eller åtgärd som inte är  avsedd att tillgodose bostadsändamål, om
a) den behövs för en förvärvsverksamhet inom jordbruk, fiske,  vattenbruk, skogsbruk eller renskötsel som är avsedd att  bedrivas varaktigt, och
b) den för sin funktion, eller för att uppnå ett funktionellt  samband med en befintlig byggnad, anläggning eller anordning  som används eller är avsedd att användas i verksamheten, måste  finnas eller vidtas inom strandskyddsområdet,
2. verksamheter eller åtgärder som har tillåtits av regeringen  enligt 17 kap. 1, 3 eller 4 § eller som omfattas av ett  tillstånd enligt denna balk eller enligt föreskrifter som har  meddelats med stöd av balken,
3. byggande av allmän väg eller järnväg enligt en fastställd  vägplan enligt väglagen (1971:948) eller en fastställd  järnvägsplan enligt lagen (1995:1649) om byggande av järnväg,  eller
4. byggande och underhåll av en starkströmsledning enligt en  nät-koncession för linje enligt ellagen (1997:857).
Lag (2025:512)
.
17 §
Regeringen eller den myndighet som regeringen bestämmer får meddela föreskrifter om att förbuden i 15 § inte ska gälla kompletteringsåtgärder till en huvudbyggnad som vidtas
1. inom 15 meter från huvudbyggnaden men inte närmare strandlinjen än 25 meter, och
2. inom en tomtplats som har angetts i ett beslut om dispens.
Lag (2009:532)
.
18 §
Länsstyrelsen får i det enskilda fallet besluta att  upphäva strandskyddet i ett område, om
1. det är uppenbart att området saknar betydelse för att  tillgodose strandskyddets syften, eller
2. området enligt plan- och bygglagen (2010:900) avses att  omfattas av en detaljplan och
a) behövs för byggande av en försvarsanläggning, allmän väg  eller järnväg, eller
b) skyddas enligt andra bestämmelser i detta kapitel än  bestämmelserna om miljöskyddsområde eller vattenskyddsområde  och skyddet har beslutats av någon annan än en kommun.
Ett upphävande enligt första stycket 2 får göras endast om det  finns särskilda skäl och intresset av att ta området i anspråk  på det sätt som avses med planen väger tyngre än  strandskyddsintresset.
Bestämmelser om kommunens möjligheter att upphäva  strandskyddet genom en bestämmelse i en detaljplan finns i 
4 kap. 17 § plan- och bygglagen.
Lag (2025:512)
.
18 a §
Om strandskydd till följd av 13 b § inte gäller vid en  sträcka av ett vattendrag, får länsstyrelsen i det enskilda  fallet besluta att upphäva strandskyddet i ett område vid en  angränsande sträcka av vattendraget som är belägen inom samma  fastighet och inte är bredare än tre meter vid normalt  medelvattenstånd.
Beslutet får inte avse ett område som är av särskild betydelse  för att säkerställa något av strandskyddets syften.
Lag (2025:512)
.
18 b §
Länsstyrelsen får i det enskilda fallet ge dispens från förbuden i 15 §, om det finns särskilda skäl och dispensen avser
1. byggande av en försvarsanläggning, allmän väg eller järnväg, eller
2. ett område som skyddas enligt andra bestämmelser i detta kapitel än bestämmelserna om miljöskyddsområde eller vattenskyddsområde och skyddet har beslutats av någon annan än en kommun.
Lag (2025:512)
.
18 c §
Kommunen får i det enskilda fallet ge dispens från  förbuden i 15 §, om det finns särskilda skäl och dispensen  avser något annat än det som anges i 18 b § 1 och 2.
Lag (2025:512)
.
18 d §
Som särskilda skäl vid prövningen av en fråga om  upphävande av strandskyddet enligt 18 § första stycket 2 får  endast det som anges i 18 e och 18 g §§ beaktas.
Som särskilda skäl vid prövningen av en fråga om dispens från  strandskyddet enligt 18 b eller 18 c § får endast det som  anges i 18 e-18 g §§ beaktas.
Lag (2025:512)
.
18 e §
Som särskilda skäl vid prövningen av en fråga om  upphävande av eller dispens från strandskyddet får det beaktas  om det område som upphävandet eller dispensen avser
1. redan har tagits i anspråk på ett sätt som gör att det  saknar betydelse för strandskyddets syften,
2. genom en väg, järnväg, bebyggelse, verksamhet eller annan  exploatering är väl avskilt från området närmast strandlinjen,
3. behövs för en anläggning som för sin funktion måste ligga  vid vattnet och behovet inte kan tillgodoses utanför området,
4. behövs för att utvidga en pågående verksamhet och  utvidgningen inte kan genomföras utanför området,
5. behöver tas i anspråk för att tillgodose ett angeläget  allmänt intresse som inte kan tillgodoses utanför området,  eller
6. behöver tas i anspråk för att tillgodose ett annat mycket  angeläget intresse.
Lag (2025:512)
.
18 f §
Som särskilda skäl vid prövningen av en fråga om  dispens från strandskyddet får det beaktas om dispensen avser  en byggnad, anläggning, anordning eller åtgärd som inte är  avsedd att tillgodose bostadsändamål, om
1. den behövs för en förvärvsverksamhet som har en begränsad  påverkan på strandskyddets syften och är avsedd att bedrivas  varaktigt i ett område med låg bebyggelsegrad och lågt  bebyggelsetryck, och
2. det strandnära läget innebär en fördel för byggnadens,  anläggningens, anordningens eller åtgärdens funktion som inte  kan uppnås utanför det strandskyddade området.
Lag (2025:512)
.
18 g §
Som särskilda skäl vid prövningen av en fråga om  upphävande av eller dispens från strandskyddet inom ett område  för landsbygdsutveckling i strandnära lägen får det beaktas om  ett strandnära läge för en byggnad, verksamhet, anläggning  eller åtgärd bidrar till utvecklingen av landsbygden. Om  prövningen gäller en dispens för att uppföra enstaka en- eller  tvåbostadshus med tillhörande komplementbyggnader och andra  åtgärder får det i stället beaktas om huset eller husen avses  att uppföras i anslutning till ett befintligt bostadshus.
Lag (2025:512)
.
18 h §
Med område för landsbygdsutveckling i strandnära lägen  avses vid tillämpningen av 18 g § ett område som
1. är lämpligt för utvecklingen av landsbygden,
2. är av ett sådant slag och har en så begränsad omfattning  att strandskyddets syften fortfarande tillgodoses långsiktigt,
3. endast har en liten betydelse för att tillgodose  strandskyddets syften,
a) i eller i närheten av tätorter,
b) i ett kust- eller kustskärgårdsområde från Forsmark till  Klockestrand vid Ångermanälven eller från Skataudden vid  Näskefjärden till gränsen mot Finland,
c) på Gotland, eller
d) vid Vänern, Vättern, Mälaren, Siljan, Orsasjön, Skattungen,  Oresjön eller Oreälven mellan Orsasjön och Skattungen, om det  råder stor efterfrågan på mark för bebyggelse i området, och
4. inte är ett kust- eller kustskärgårdsområde från gränsen  mot Norge till Forsmark, utmed Ölands kust eller i  Ångermanland från Klockestrand vid Ångermanälven till  Skataudden vid Näskefjärden.
En aktuell översiktsplan enligt 3 kap. 1 och 25 §§ plan- och  bygglagen (2010:900) ska ge vägledning vid bedömningen av om  en plats ligger inom ett sådant område som avses i första  stycket. Översiktsplanen är inte bindande.
Lag (2025:512)
.
18 i §
Ett beslut om att upphäva eller ge dispens från  strandskyddet får inte omfatta ett område som behövs för att  mellan strandlinjen och byggnaderna eller anläggningarna  säkerställa fri passage för allmänheten och bevara goda  livsvillkor för djur- och växtlivet. Detta gäller inte om en  sådan användning av området närmast strandlinjen är omöjlig  med hänsyn till de planerade byggnadernas eller  anläggningarnas funktion.
Första stycket gäller inte ett beslut om att upphäva  strandskyddet enligt 18 a §.
I ett dispensbeslut ska det anges i vilken utsträckning mark  får tas i anspråk som tomt eller annars användas för det  avsedda ändamålet.
Lag (2025:512)
.
18 j §
I fråga om strandskydd som har upphävts för ett område  genom en bestämmelse i en detaljplan enligt plan- och  bygglagen (2010:900) eller för ett område som har avsetts att  omfattas av en detaljplan eller områdesbestämmelser enligt  samma lag gäller strandskyddet åter, om
1. området upphör att omfattas av detaljplanen eller områdes-
bestämmelserna, eller
2. detaljplanen eller områdesbestämmelserna ersätts med en ny  detaljplan.
Första stycket 2 gäller inte om kommunen med stöd av 4 kap. 
17 a § plan- och bygglagen i den nya detaljplanen har beslutat  att strandskyddet ska fortsätta att vara upphävt.
Lag (2025:512)
.
18 k §
En dispens från strandskyddet upphör att gälla om den åtgärd som dispensen avser inte har påbörjats inom två år eller inte har avslutats inom fem år från den dag då dispensbeslutet vann laga kraft.
Lag (2025:512)
.
Miljöskyddsområde
19 §
Ett större mark- eller vattenområde får av regeringen förklaras som miljöskyddsområde, om det krävs särskilda föreskrifter på grund av att området eller en del av området är utsatt för föroreningar eller på annat sätt innebär att en miljökvalitetsnorm inte följs.
Lag (2010:882)
.
20 §
För miljöskyddsområde skall regeringen eller efter regeringens bemyndigande länsstyrelsen meddela sådana föreskrifter om skyddsåtgärder, begränsningar och andra försiktighetsmått för verksamheter inom området som behövs för att tillgodose syftet med området. Länsstyrelsen får meddela dispens från föreskrifter som har meddelats för ett miljöskyddsområde, om det finns särskilda skäl.
I 10 kap. finns särskilda bestämmelser om miljöriskområden.
Vattenskyddsområde
21 §
Ett mark- eller vattenområde får av länsstyrelsen eller kommunen förklaras som vattenskyddsområde till skydd för en grund- eller ytvattentillgång som utnyttjas eller kan antas komma att utnyttjas för vattentäkt.
22 §
För ett vattenskyddsområde skall länsstyrelsen eller kommunen meddela sådana föreskrifter om inskränkningar i rätten att förfoga över fastigheter inom området som behövs för att tillgodose syftet med området. Om det behövs, får länsstyrelsen eller kommunen föreskriva att skyltar eller stängsel skall sättas upp och att annans mark får tas i anspråk för detta.
Föreskrifterna skall gälla omedelbart, även om de överklagas.
Länsstyrelsen eller kommunen får meddela dispens från föreskrifter som den har meddelat för ett vattenskyddsområde, om det finns särskilda skäl.
En länsstyrelse får överlåta åt den eller de kommunala nämnder som skall fullgöra kommunens uppgifter inom miljö- och hälsoskyddsområdet att på ansökan av den som berörs av ett beslut enligt första stycket medge undantag från beslutet.
Vidare får bestämmas att anmälningar om en verksamhet eller åtgärd inom ett vattenskyddsområde skall göras hos den kommunala nämnden.
Lag (2002:175)
.
Marinvetenskaplig forskning
23 §
För att skydda den marina miljön får regeringen eller den myndighet som regeringen bestämmer föreskriva att marinvetenskaplig forskning inom svenskt sjöterritorium inte får bedrivas från forskningsfartyg som är registrerade i eller tillhör en annan stat utan att det finns tillstånd för forskningen eller utan att den har anmälts.
Tillstånd får begränsas till viss tid och förenas med villkor.
Interimistiska förbud
24 §
När en fråga har väckts om att ett område eller ett föremål skall skyddas som naturreservat, kulturreservat, naturminne eller vattenskyddsområde eller om att ett redan skyddat sådant område eller föremål skall få utökat skydd, får länsstyrelsen eller kommunen för viss tid dock högst tre år meddela förbud mot att sådana åtgärder vidtas utan tillstånd som berör området eller föremålet och som strider mot syftet med det tilltänkta skyddet. Om det finns särskilda skäl, får förbudet förlängas att gälla i ytterligare högst ett år. Om det finns synnerliga skäl, får förbudet därefter förlängas att gälla i ytterligare högst ett år.
Ett förbud enligt första stycket skall gälla omedelbart även om det överklagas.
Intresseprövning
25 §
Vid prövning av frågor om skydd av områden enligt detta kapitel skall hänsyn tas även till enskilda intressen. En inskränkning i enskilds rätt att använda mark eller vatten som grundas på skyddsbestämmelse i kapitlet får därför inte gå längre än som krävs för att syftet med skyddet skall tillgodoses.
26 §
Dispens enligt någon av bestämmelserna i 7, 9-11, 18 b-
18 h, 20 och 22 §§ från förbud eller andra föreskrifter som  meddelats med stöd av detta kapitel får ges endast om det är  förenligt med förbudets eller föreskriftens syfte.
Lag (2025:512)
.
Särskilda skyddade områden
27 §
Regeringen eller den myndighet som regeringen bestämmer ska fortlöpande föra en förteckning över naturområden som bör skyddas eller är skyddade
1. som särskilda skyddsområden enligt Europaparlamentets och rådets direktiv 2009/147/EG av den 30 november 2009 om bevarande av vilda fåglar,
2. som särskilda bevarandeområden enligt rådets direktiv 92/43/EEG av den 21 maj 1992 om bevarande av livsmiljöer samt vilda djur och växter, senast ändrat genom direktiv 2006/105/EG, eller
3. enligt internationella åtaganden eller nationella mål om skydd för naturområden.
Av förteckningen ska det framgå vad som motiverat att ett område har tagits upp i förteckningen och enligt vilket direktiv, internationellt åtagande eller nationellt mål som förtecknandet har skett.
Ett område som tagits upp i förteckningen ska prioriteras i det fortsatta skyddsarbetet.
Lag (2012:748)
.
28 §
Regeringen får förklara ett naturområde som särskilt skyddsområde, om området enligt direktiv 2009/147/EG är särskilt betydelsefullt för skyddet av vilda fåglar.
Ett område som enligt artikel 4.4 i direktiv 92/43/EEG om bevarande av livsmiljöer samt vilda djur och växter, senast ändrat genom rådets direktiv 2006/105/EG, har valts ut som ett område av intresse för unionen ska av regeringen förklaras som särskilt bevarandeområde.
Regeringen får efter samråd med kommissionen upphäva en förklaring enligt första eller andra stycket, om områdets naturvärden inte längre motiverar en sådan förklaring.
Lag (2012:748)
.
28 a §
Tillstånd krävs för att bedriva verksamheter eller vidta åtgärder som på ett betydande sätt kan påverka miljön i ett naturområde som har förtecknats enligt 27 § första stycket 1 eller 2.
Tillstånd enligt första stycket krävs inte för verksamheter och åtgärder som direkt hänger samman med eller är nödvändiga för skötseln och förvaltningen av det berörda området.
Lag (2001:437)
.
28 b §
Tillstånd enligt 28 a § får lämnas endast om verksamheten eller åtgärden ensam eller tillsammans med andra pågående eller planerade verksamheter eller åtgärder inte
1. kan skada den livsmiljö eller de livsmiljöer i området som avses att skyddas,
2. medför att den art eller de arter som avses att skyddas utsätts för en störning som på ett betydande sätt kan försvåra bevarandet i området av arten eller arterna.
Lag (2001:437)
.
29 §
Trots bestämmelserna i 28 b § får tillstånd enligt 28 a §
lämnas, om
1. det saknas alternativa lösningar,
2. verksamheten eller åtgärden måste genomföras av tvingande orsaker som har ett väsentligt allmänintresse och
3. de åtgärder vidtas som behövs för att kompensera för förlorade miljövärden så att syftet med att skydda det berörda området ändå kan tillgodoses.
Ett beslut om tillstånd med stöd av första stycket får lämnas endast efter regeringens tillåtelse.
Lag (2001:437)
.
29 a §
Om ett tillstånd lämnas efter regeringens tillåtelse enligt 29 §, är den som ansökt om tillståndet skyldig att bekosta de kompensationsåtgärder som anges i beslutet om tillstånd.
Första stycket gäller i den utsträckning det inte kan anses orimligt att kräva att sökanden skall stå för kostnaderna. Vid avvägningen skall särskilt beaktas det allmänintresse som avses i 29 § första stycket 2.
Lag (2001:437)
.
29 b §
Frågor om tillstånd enligt 28 a § prövas av länsstyrelsen i det län där det berörda området finns.
För en verksamhet eller åtgärd som omfattas av tillståndsplikt eller dispensprövning till följd av bestämmelserna i 9 kap.
eller 11-15 kap. skall dock frågan om tillstånd enligt 28 a §
prövas av den myndighet som prövar den andra tillståndsfrågan eller dispensen. Innan myndigheten meddelar sitt beslut, skall den länsstyrelse som avses i första stycket beredas tillfälle att yttra sig.
Lag (2001:437)
.
Ordningsföreskrifter
30 §
Föreskrifter om rätten att färdas och vistas inom ett område som skyddas enligt detta kapitel och om ordningen i övrigt inom området får meddelas av regeringen eller den myndighet som regeringen bestämmer, om det behövs för att tillgodose syftet med skyddet. I de fall kommunen beslutar om skydd av ett område får den meddela sådana föreskrifter.
Föreskrifterna skall gälla omedelbart, även om de överklagas.
31 §
Har upphävts genom
lag (2009:532)
.
Skydd av områden i Sveriges ekonomiska zon
32 §
Bestämmelserna i denna balk om sådana särskilda skyddade områden som avses i 27 § första stycket 1 och 2 ska tillämpas även i Sveriges ekonomiska zon. Om ett sådant område finns i den ekonomiska zonen, ska det som i 29 b § första stycket sägs om länsstyrelsen gälla länsstyrelsen i det län där Sveriges sjöterritorium är närmast det berörda området.
Bestämmelser om hänsyn till folkrättsliga grundsatser finns i 10 § lagen (1992:1140) om Sveriges ekonomiska zon.
Lag (2008:831)
.
8 kap. Bestämmelser om skydd för biologisk mångfald
1 §
Föreskrifter om förbud att inom landet eller del av landet döda, skada, fånga eller störa vilt levande djur eller att ta bort eller skada sådana djurs ägg, rom eller bon eller att skada eller förstöra sådana djurs fortplantningsområden och viloplatser får meddelas av regeringen eller den myndighet som regeringen bestämmer. Sådana föreskrifter får meddelas, om det finns risk för att en vilt levande djurart kan komma att försvinna eller utsättas för plundring eller om det krävs för att uppfylla Sveriges internationella åtaganden om skydd av en sådan art. Förbudet får dock inte gälla fall då ett sådant djur måste dödas, skadas, fångas eller störas till försvar mot angrepp på person eller värdefull egendom.
Särskilda bestämmelser gäller om att döda eller fånga vilt levande djur av viss art, när åtgärden är att hänföra till jakt eller fiske.
Lag (2001:437)
.
2 §
Föreskrifter om förbud att inom landet eller del av landet ta bort, skada eller ta frö eller andra delar från vilt levande växter får meddelas av regeringen eller den myndighet som regeringen bestämmer. Sådana föreskrifter får meddelas, om det finns risk för att en vilt levande växtart kan komma att försvinna eller utsättas för plundring eller om det krävs för att uppfylla Sveriges internationella åtaganden om skydd av en sådan art.
3 §
Bestämmelser om invasiva främmande arter finns i  Europaparlamentets och rådets förordning (EU) nr 1143/2014 av  den 22 oktober 2014 om förebyggande och hantering av  introduktion och spridning av invasiva främmande arter.
Den myndighet som regeringen bestämmer ska besluta om och  vidta sådana åtgärder som avses i artiklarna 17-20 i  förordning (EU) nr 1143/2014 och som behövs för att förebygga  introduktion och spridning av invasiva främmande arter och  för att minimera, mildra och avhjälpa sådana arters negativa  effekter på den biologiska mångfalden.
Lag (2018:1427)
.
4 §
Regeringen eller den myndighet som regeringen  bestämmer får meddela föreskrifter om
1. förbud mot eller särskilda villkor för att sätta ut  exemplar av djur- eller växtarter i naturmiljön,
2. införsel, utförsel, transport, förvaring, preparering och  förevisning av eller handel med djur, växter eller ägg, rom,  bon eller andra produkter som har utvunnits av djur eller  växter, och
3. åtgärder för att förebygga introduktion och spridning av  invasiva främmande arter och för att minimera, mildra och  avhjälpa sådana arters negativa effekter på den biologiska  mångfalden.
Föreskrifterna får endast avse förbud, villkor och åtgärder  för att skydda vilt levande djur- eller växtarter eller den  biologiska mångfalden eller för att uppfylla Sveriges  internationella åtaganden. Föreskrifterna får avse undantag  enligt förordning (EU) nr 1143/2014.
Lag (2018:1427)
.
5 §
I artikel 4 i Europaparlamentets och rådets förordning (EU)  nr 511/2014 av den 16 april 2014 om åtgärder för användarnas  efterlevnad i Nagoyaprotokollet om tillträde till och rimlig  och rättvis fördelning av vinster från utnyttjande av genetiska  resurser i unionen finns bestämmelser om skyldigheter för den  som använder en genetisk resurs eller en traditionell kunskap  som rör en sådan resurs.
Skyldigheterna i artikel 4 gäller även den som använder en  traditionell kunskap som avses i artikel 3.7 men är beskriven i  villkor för användning av kunskapen, i stället för att vara  beskriven i villkor för användningen av en genetisk resurs.
Lag (2016:783)
.
6 §
Regeringen eller den myndighet som regeringen bestämmer får  meddela föreskrifter om skyldighet att lämna deklaration och  annan information om efterlevnaden av 5 § andra stycket.
Lag (2016:783)
.
7 §
Föreskrifter eller beslut i enskilda fall enligt detta kapitel skall gälla omedelbart, även om de överklagas.
Lag (2016:783)
.
TREDJE  AVDELNINGEN
SÄRSKILDA BESTÄMMELSER OM VISSA VERKSAMHETER
9 kap. Miljöfarlig verksamhet och hälsoskydd
Definitioner
1 §
Med miljöfarlig verksamhet avses
1. utsläpp av avloppsvatten, fasta ämnen eller gas från mark, byggnader eller anläggningar i mark, vattenområden eller grundvatten,
2. användning av mark, byggnader eller anläggningar på ett sätt som kan medföra olägenhet för människors hälsa eller miljön genom annat utsläpp än som avses i 1 eller genom förorening av mark, luft, vattenområden eller grundvatten, eller
3. användning av mark, byggnader eller anläggningar på ett sätt som kan medföra olägenhet för omgivningen genom buller, skakningar, ljus, joniserande eller icke-joniserande strålning eller annat liknande.
2 §
Med avloppsvatten avses
1. spillvatten eller annan flytande orenlighet,
2. vatten som använts för kylning,
3. vatten som avleds för sådan avvattning av mark inom detaljplan som inte görs för en viss eller vissa fastigheters räkning, eller
4. vatten som avleds för avvattning av en begravningsplats.
3 §
Med olägenhet för människors hälsa avses störning som enligt medicinsk eller hygienisk bedömning kan påverka hälsan menligt och som inte är ringa eller helt tillfällig.
Allmänna bestämmelser om miljöfarlig verksamhet och hälsoskydd
4 §
Om det finns särskilda skäl med hänsyn till skyddet för människors hälsa eller miljön, får regeringen för en viss del av landet meddela föreskrifter eller beslut om förbud mot att
1. släppa ut avloppsvatten, fasta ämnen eller gas från mark, byggnader eller anläggningar, eller
2. lägga upp fasta ämnen.
Detta gäller om sådan verksamhet kan leda till att vattenområden, marken eller grundvattnet kan förorenas eller på annat sätt påverkas menligt.
5 §
För att skydda människors hälsa eller miljön får regeringen, om det framstår som mer ändamålsenligt än beslut i enskilda fall, också i andra fall än som avses i 4 § i fråga om miljöfarlig verksamhet meddela föreskrifter om förbud, skyddsåtgärder, begränsningar och andra försiktighetsmått.
Sådana föreskrifter får också meddelas för att uppfylla Sveriges internationella åtaganden. Om det finns särskilda skäl, får regeringen bemyndiga en myndighet att meddela sådana föreskrifter.
Om det behövs, får regeringen meddela föreskrifter om sådana försiktighetsmått som går utöver vad som följer av Sveriges medlemskap i Europeiska unionen eller andra internationella åtaganden.
Tillstånds- och anmälningsplikt för miljöfarlig verksamhet
6 §
Regeringen får meddela föreskrifter om att det ska vara förbjudet att utan tillstånd eller innan anmälan har gjorts
1. anlägga eller driva vissa slag av fabriker, andra inrättningar eller annan miljöfarlig verksamhet,
2. släppa ut avloppsvatten i mark, vattenområde eller grundvatten,
3. släppa ut eller lägga upp fast avfall eller andra fasta ämnen, om detta kan leda till att mark, vattenområde eller grundvatten kan förorenas, eller
4. bedriva sådan miljöfarlig verksamhet som avses i 1-3, om den ändras med avseende på tillverkningsprocess, reningsförfarande eller på något annat sätt.
Lag (2012:907)
.
6 a §
Även om tillståndsplikt inte följer av föreskrifter som  har meddelats med stöd av 6 §, får tillsynsmyndigheten besluta  att förelägga en verksamhetsutövare att ansöka om tillstånd,  om verksamheten eller åtgärden kan antas medföra betydande  miljöpåverkan.
Lag (2024:963)
.
6 b §
Den som bedriver eller avser att bedriva en miljöfarlig verksamhet får ansöka om tillstånd till verksamheten enligt denna balk även om det inte krävs tillstånd.
Lag (2012:907)
.
6 c §
En anmälningspliktig verksamhet får påbörjas tidigast  sex veckor efter det att anmälan har gjorts, om inte något  annat anges i föreskrifter som har meddelats med stöd av 6 d § 
3 eller 4 eller i beslut som tillsynsmyndigheten i ett enskilt  fall fattat med stöd av sådana föreskrifter.
Lag (2025:770)
.
6 d §
Regeringen får meddela föreskrifter om
1. skyldighet för tillsynsmyndigheten att meddela sådana  förelägganden som avses i 6 a §,
2. vad som ska gälla vid ändring av en verksamhet som omfattas  av ett tillstånd som avses i 6 b § eller som har upphört att  vara tillståndspliktig men bedrivs med stöd av ett tillstånd  enligt detta kapitel, och
3. när en anmälningspliktig verksamhet tidigast får påbörjas,  och
4. att verksamheten inte får påbörjas innan  tillsynsmyndigheten i ett beslut bedömt om den kan antas  medföra en betydande miljöpåverkan.
Lag (2025:770)
.
6 e §
Tillstånd till täkt får ges endast om tillståndet  förenas med en skyldighet att ställa säkerhet enligt 16 kap. 
3 § för uppfyllandet av de villkor som ska gälla för  tillståndet. Staten, kommuner, regioner och kommunalförbund  behöver dock inte ställa säkerhet.
Kravet på säkerhet gäller inte de delar av verksamheten som  omfattas av kravet i 15 kap. 36 a § på säkerhet vid  utvinningsverksamhet.
Lag (2022:1100)
.
6 f §
Om en täkt av naturgrus kräver tillstånd eller anmälan enligt detta kapitel eller föreskrifter som har meddelats med stöd av kapitlet, får täkten inte komma till stånd om
1. det med hänsyn till det avsedda användningsområdet är tekniskt möjligt och ekonomiskt rimligt att använda ett annat material,
2. naturgrusförekomsten är betydelsefull för nuvarande eller framtida dricksvattenförsörjning och täkten kan medföra en försämrad vattenförsörjning, eller
3. naturgrusförekomsten utgör en värdefull natur- eller kulturmiljö.
Lag (2012:907)
.
6 g §
Om en täkt av torv kräver tillstånd eller anmälan enligt detta kapitel eller föreskrifter som har meddelats med stöd av kapitlet, får täkten inte komma till stånd i en våtmark som utgör en värdefull natur- eller kulturmiljö.
Lag (2012:907)
.
6 h §
Vid prövning av en ansökan om tillstånd till täkt av matjord ska behovet av brukningsbar jordbruksmark beaktas.
Lag (2012:907)
.
6 i §
Tillstånd får inte ges till gruvdrift eller  gruvanläggning för brytning, provbrytning, bearbetning eller  fysikalisk eller kemisk anrikning av uranhaltigt material om  gruvdriften eller gruvanläggningen utgör en kärnteknisk  anläggning som kräver tillstånd enligt lagen (1984:3) om  kärnteknisk verksamhet.
Lag (2018:641)
.
6 j §
Tillstånd får inte ges till gruvdrift eller  gruvanläggning för brytning, provbrytning, bearbetning eller  anrikning av stenkol, brunkol eller skifferolja.
Trots första stycket får tillstånd ges till gruvdrift eller  gruvanläggning för andra mineral som innefattar sådan  brytning, provbrytning, bearbetning eller anrikning av  stenkol, brunkol eller skifferolja som är nödvändig för att  gruvdriften eller gruvanläggningen för dessa andra mineral ska  kunna bedrivas.
Lag (2022:727)
.
6 k §
Tillstånd får inte ges till utvinning eller med  utvinning sammanhängande bearbetning av råolja, skifferolja  eller naturgas.
Trots första stycket får tillstånd ges till utvinning av andra  mineral som innefattar sådan utvinning eller med utvinning  sammanhängande bearbetning av råolja, skifferolja eller  naturgas som är nödvändig för utvinningen av dessa andra  mineral.
Trots första stycket får tillstånd ges till sådan utvinning på  land av råolja eller naturgas som är nödvändig för en planerad  geologisk lagring av mindre än 100 000 ton koldioxid för  forskningsändamål.
Lag (2022:727)
.
7 §
Avloppsvatten skall avledas och renas eller tas om hand på något annat sätt så att olägenhet för människors hälsa eller miljön inte uppkommer. För detta ändamål skall lämpliga avloppsanordningar eller andra inrättningar utföras.
Regeringen får föreskriva att det skall vara förbjudet att utan tillstånd eller innan anmälan har gjorts inrätta eller ändra sådana avloppsanordningar eller andra inrättningar.
Regeringen får överlåta åt kommunerna att meddela föreskrifter enligt andra stycket.
7 a §
En verksamhet för behandling av avfall som är  tillstånds- eller anmälningspliktig enligt detta kapitel eller  föreskrifter som har meddelats med stöd av kapitlet får  tillåtas endast om det finns skäl att anta att den planerade  behandlingen kommer att uppfylla kraven i 15 kap. 11 §.
Lag (2019:1263)
.
8 §
Ansökan om tillstånd till miljöfarlig verksamhet prövas  av mark- och miljödomstolen.
Regeringen får meddela föreskrifter om att ansökan om  tillstånd för vissa slag av verksamheter ska prövas av  länsstyrelsen. Regeringen får meddela föreskrifter om att en  kommunal nämnd ska pröva frågor om tillstånd om den  miljöfarliga verksamheten kan antas ha en liten  miljöpåverkan. Tillstånd som rör Försvarsmakten,  Fortifikationsverket, Försvarets materielverk eller  Försvarets radioanstalt ska alltid prövas av länsstyrelsen.
Anmälan om miljöfarlig verksamhet ska, enligt föreskrifter  som meddelas av regeringen, göras till försvarsinspektören  för hälsa och miljö, länsstyrelsen eller kommunen.
Lag (2017:782)
.
Särskilda bestämmelser om hälsoskydd
9 §
Bostäder och lokaler för allmänna ändamål skall brukas på ett sådant sätt att olägenheter för människors hälsa inte uppkommer och hållas fria från ohyra och andra skadedjur.
Ägare eller nyttjanderättshavare till berörd egendom skall vidta de åtgärder som skäligen kan krävas för att hindra uppkomsten av eller undanröja olägenheter för människors hälsa.
10 §
Anläggningar för grundvattentäkter skall inrättas och användas på ett sådant sätt att olägenheter för människors hälsa inte uppkommer.
Om det inte krävs tillstånd enligt 11 kap., får en kommun föreskriva att det ändå skall krävas tillstånd av kommunen eller anmälan till denna för att inrätta och använda en ny anläggning för grundvattentäkt i områden där knapphet på sött grundvatten råder eller kan befaras uppkomma. Detta gäller om det behövs för att hindra att olägenheter för människors hälsa skall uppkomma. Kommunen får också föreskriva anmälningsplikt för sådana anläggningar som redan finns inom angivna områden.
11 §
Regeringen får föreskriva att vissa djur inte utan särskilt tillstånd av kommunen får hållas inom områden med detaljplan eller områdesbestämmelser, om sådana föreskrifter behövs för att hindra att olägenheter för människors hälsa uppstår.
Regeringen får överlåta åt kommunen att meddela sådana föreskrifter.
12 §
Regeringen eller den myndighet som regeringen bestämmer får även i andra fall än som avses i 10 och 11 §§ meddela de föreskrifter som behövs till skydd mot olägenheter för människors hälsa. Regeringen får överlåta åt kommunen att meddela sådana föreskrifter.
I föreskrifter enligt första stycket får anges att verksamheter som kan medföra olägenheter för människors hälsa inte får bedrivas eller att vissa anläggningar inte får inrättas utan att kommunen har lämnat tillstånd eller en anmälan har gjorts till kommunen.
13 §
Kommunala föreskrifter som meddelas till skydd mot olägenheter för människors hälsa får inte medföra onödigt tvång för allmänheten eller annan obefogad inskränkning i den enskildes frihet.
14 §
Kommunen skall utan dröjsmål underrätta smittskyddsläkaren om iakttagelser som kan vara av betydelse för smittskyddet för människor.
Lag (2004:169)
.
15 §
Vid misstanke om att ett sällskapsdjur som innehas av privatperson eller ett objekt bär på en allvarlig smittsam sjukdom som kan föras över till människor, skall kommunen omedelbart vidta de åtgärder som behövs för att spåra smittan och undanröja risken för smittspridning. Om det är nödvändigt för att förhindra spridning av sjukdomen får kommunen låta förstöra föremål av personlig natur och låta avliva sällskapsdjur som innehas av privatpersoner.
Den som har drabbats av ett beslut enligt första stycket andra meningen har rätt till skälig ersättning av kommunen.
Första och andra styckena gäller inte om åtgärder vidtas enligt livsmedelslagen (2006:804), lagen (2006:806) om provtagning på djur, m.m., epizootilagen (1999:657) eller zoonoslagen
(1999:658).
Lag (2006:828)
.
16 §
Den myndighet som regeringen bestämmer ska bevaka risker  som uppkommer i ledningar, installationer och anordningar på  fastigheter eller i byggnader som används för att distribuera  dricksvatten.
Lag (2024:22)
.
17 §
Regeringen eller den myndighet som regeringen bestämmer  får meddela föreskrifter om att en kommun, fastighetsägare  eller nyttjanderättshavare ska lämna de uppgifter som behövs  för att bedöma sådana risker som avses i 16 §.
Lag (2024:22)
.
10 kap. Verksamheter som orsakar miljöskador
Definitioner
1 §
Med föroreningsskada avses i detta kapitel en miljöskada som genom förorening av ett mark- eller vattenområde, grundvatten, en byggnad eller en anläggning kan medföra skada eller olägenhet för människors hälsa eller miljön.
Med allvarlig miljöskada avses i detta kapitel en miljöskada som är så allvarlig att den
1. genom förorening av mark utgör en betydande risk för människors hälsa,
2. genom påverkan på ett vattenområde eller grundvatten har en betydande negativ effekt på kvaliteten på vattenmiljön, eller
3. i en betydande omfattning skadar eller försvårar bevarandet av en djur- eller växtart eller livsmiljön för en sådan art, om skadan avser
a) ett naturområde som har förtecknats enligt 7 kap. 27 §
första stycket 1 eller 2,
b) ett djurs fortplantningsområde eller viloplats som skyddas enligt föreskrifter som har meddelats med stöd av 8 kap. 1 §, eller
c) en art som skyddas enligt föreskrifter som har meddelats med stöd av 8 kap. 1 eller 2 §.
Med avhjälpande avses i detta kapitel utredning, efterbehandling och andra åtgärder för att avhjälpa en föroreningsskada eller en allvarlig miljöskada.
Lag (2007:660)
.
Verksamhetsutövares ansvar för avhjälpande
2 §
Den som bedriver eller har bedrivit en verksamhet eller vidtagit en åtgärd som har bidragit till en föroreningsskada eller allvarlig miljöskada (verksamhetsutövaren) är ansvarig för det avhjälpande som skall ske enligt bestämmelserna i detta kapitel.
Lag (2007:660)
.
Fastighetsägares ansvar för avhjälpande
3 §
Om det inte finns någon verksamhetsutövare som kan utföra eller bekosta det avhjälpande av en föroreningsskada som skall ske enligt bestämmelserna i detta kapitel, är var och en som förvärvat den förorenade fastigheten ansvarig, om förvärvaren vid förvärvet kände till föroreningen eller då borde ha upptäckt den. I fråga om en förorenad byggnad eller anläggning gäller detsamma den som förvärvat den fastighet där byggnaden eller anläggningen är belägen. Med förvärv av fastighet likställs förvärv av tomträtt.
Om förvärvet avsåg en privatbostadsfastighet enligt 2 kap. 13 §
inkomstskattelagen (1999:1229) ansvarar endast den förvärvare som vid förvärvet kände till föroreningen.
Första och andra styckena gäller inte förvärv som en bank eller ett kreditmarknadsföretag gör för att skydda en fordran enligt 7 kap. 3 § lagen (2004:297) om bank- och finansieringsrörelse.
Vid tillämpningen av denna paragraf skall med förvärv avses
1. köp, byte eller gåva,
2. tillskott till ett bolag eller en förening, eller
3. utdelning eller skifte från ett bolag eller en förening.
Lag (2007:660)
.
Statens ansvar i fråga om vissa kärntekniska verksamheter
3 a §
Staten är ensam ansvarig för det avhjälpande som ska ske  enligt bestämmelserna i detta kapitel i fråga om sådana  slutligt förslutna geologiska slutförvar som avses i 5 j §  lagen (1984:3) om kärnteknisk verksamhet.
Lag (2020:684)
.
3 b §
Den myndighet som regeringen bestämmer ska vidta de  åtgärder som behövs för att fullgöra statens skyldigheter  enligt 3 a §.
Lag (2020:684)
.
Avhjälpandeansvarets innebörd
4 §
Den som är ansvarig för att avhjälpa en föroreningsskada skall i skälig omfattning utföra eller bekosta det avhjälpande som på grund av föroreningen behövs för att förebygga, hindra eller motverka att skada eller olägenhet uppstår för människors hälsa eller miljön.
När ansvarets omfattning bestäms skall det beaktas hur lång tid som har förflutit sedan föroreningen ägde rum, vilken skyldighet den ansvarige hade att förhindra framtida skadeverkningar och omständigheterna i övrigt. Om en verksamhetsutövare visar att den har bidragit till föroreningen endast i begränsad mån, skall även detta beaktas vid bedömningen av ansvarets omfattning.
Om föroreningsskadan är en allvarlig miljöskada, får första och andra styckena inte tillämpas på ett sätt som gör att ansvarets omfattning blir mindre än vad som följer av 5 §.
Lag (2007:660)
.
5 §
Den som är ansvarig för att avhjälpa en allvarlig miljöskada skall utföra eller bekosta det avhjälpande som behövs för att
1. omedelbart förebygga ytterligare skada på miljön och risk för människors hälsa,
2. om skadan är en sådan skada som avses i 1 § andra stycket 1, den förorenade marken inte längre skall utgöra någon betydande risk för människors hälsa, och
3. om skadan är en sådan skada som avses i 1 § andra stycket 2 eller 3,
a) återställa miljön till det skick som den skulle ha varit i om skadan inte hade uppstått,
b) kompensera för förlorade miljövärden i avvaktan på återställande, och
c) kompensera för förlorade miljövärden på annat sätt, om ett återställande inte är möjligt.
När omfattningen av ansvaret enligt första stycket bestäms skall det beaktas om skadan har orsakats av utsläpp eller andra åtgärder som, när de ägde rum, var uttryckligen tillåtna enligt föreskrifter i lag eller annan författning eller enligt en myndighets beslut, eller inte ansågs skadliga enligt den vetenskapliga och tekniska kunskap som fanns då.
Lag (2007:660)
.
Återställande när en verksamhet upphör
5 a §
Den som senast har bedrivit en verksamhet som omfattas av en statusrapport enligt föreskrifter som har meddelats med stöd av 21 § första stycket 5 ska, när verksamheten har upphört, återställa området där verksamheten har bedrivits till det skick området hade enligt statusrapporten, om
1. verksamheten har orsakat en betydande förorening i mark eller grundvatten i området, och
2. åtgärder för återställande är tekniskt genomförbara.
Första stycket innebär inte någon inskränkning av de skyldigheter som i övrigt följer av detta kapitel.
Lag (2012:907)
.
Ansvarsfördelning när flera är ansvariga
6 §
Om flera verksamhetsutövare är ansvariga enligt 2 §, skall de svara solidariskt i den utsträckning inte annat följer av att ansvaret är begränsat enligt 4 eller 5 §. En verksamhetsutövare som visar att verksamhetsutövarens bidrag till miljöskadan är så obetydligt att det inte ensamt motiverar något avhjälpande skall dock ansvara endast för den del som motsvarar bidraget.
Vad de solidariskt ansvariga har betalat skall fördelas mellan dem efter vad som är skäligt med hänsyn till den omfattning i vilken var och en har medverkat till miljöskadan och till omständigheterna i övrigt.
Lag (2007:660)
.
7 §
Om flera fastighetsägare eller tomträttshavare är ansvariga enligt 3 §, skall de svara solidariskt i den utsträckning inte annat följer av att ansvaret är begränsat enligt 4 eller 5 §.
Vad de solidariskt ansvariga har betalat skall fördelas mellan dem efter vad som är skäligt med hänsyn till vad de insett vid förvärvet och omständigheterna i övrigt.
Lag (2007:660)
.
Preskription
8 §
Preskriptionslagen (1981:130) är inte tillämplig på ansvar enligt 2-7 §§.
Lag (2007:660)
.
Kostnadsansvar när åtgärder medför värdeökning eller annan nytta
9 §
Den som äger en fastighet där avhjälpande åtgärder vidtas kan trots frihet från ansvar enligt 2 eller 3 § förpliktas att i skälig utsträckning svara för kostnader som motsvaras av den värdeökning på fastigheten som åtgärderna medför.
Lag (2007:660)
.
10 §
Ägaren till en fastighet, byggnad eller anläggning kan trots frihet från ansvar enligt 2 eller 3 § förpliktas att svara för utredningskostnader som rör fastigheten, byggnaden eller anläggningen i den utsträckning det är skäligt med hänsyn till den nytta ägaren kan antas få av utredningen, de personliga ekonomiska förhållandena och omständigheterna i övrigt.
Lag (2007:660)
.
Skyldighet att underrätta tillsynsmyndigheten
11 §
Den som äger eller brukar en fastighet skall oavsett om området tidigare ansetts förorenat genast underrätta tillsynsmyndigheten om det upptäcks en förorening på fastigheten och föroreningen kan medföra skada eller olägenhet för människors hälsa eller miljön.
Lag (2007:660)
.
12 §
Om det upptäcks en överhängande fara för att en verksamhet eller åtgärd medför en allvarlig miljöskada, skall verksamhetsutövaren genast underrätta tillsynsmyndigheten om detta.
Om de åtgärder som verksamhetsutövaren vidtar med anledning av den upptäckta faran inte innebär att faran avvärjs, skall verksamhetsutövaren så snart som möjligt underrätta tillsynsmyndigheten om detta och redogöra för de åtgärder som verksamhetsutövaren har vidtagit och kommer att vidta samt de ytterligare åtgärder som kan behöva vidtas för att avvärja faran.
Lag (2007:660)
.
13 §
Om det upptäcks att en allvarlig miljöskada har uppstått, skall verksamhetsutövaren genast underrätta tillsynsmyndigheten om detta och redogöra för de åtgärder som verksamhetsutövaren har vidtagit och kommer att vidta samt de ytterligare åtgärder som kan behöva vidtas för avhjälpande.
Lag (2007:660)
.
Föreläggande om avhjälpande vid allvarliga miljöskador
14 §
Tillsynsmyndigheten skall pröva om de åtgärder som verksamhetsutövaren har redogjort för enligt 12 eller 13 § är lämpliga och tillräckliga. Tillsynsmyndigheten skall sedan förelägga verksamhetsutövaren att vidta de åtgärder för avhjälpande som behövs enligt 5 §.
Lag (2007:660)
.
Miljöriskområden
15 §
Om ett mark- eller vattenområde är så allvarligt förorenat att det med hänsyn till riskerna för människors hälsa och miljön är nödvändigt att besluta om begränsningar i markanvändningen eller andra försiktighetsmått, skall länsstyrelsen förklara området som miljöriskområde. Vid förklaringen skall föroreningarnas hälso- och miljöfarlighet, föroreningsgraden, förutsättningarna för spridning och den omgivande miljöns känslighet beaktas.
Lag (2007:660)
.
16 §
Länsstyrelsen får vid vite förelägga den som enligt 2 eller 3 § eller med stöd av 10 § är skyldig att svara för utredningskostnader att ge in den utredning som behövs för prövningen. I föreläggandet får länsstyrelsen besluta om tillträde för avhjälpande enligt 28 kap. 5 §. Länsstyrelsen får också låta utföra nödvändig utredning på den ansvariges bekostnad.
Lag (2007:660)
.
17 §
När ett område förklaras som miljöriskområde skall länsstyrelsen besluta om inskränkningar i markanvändningen eller om att vissa åtgärder som den eller de fastighetsägare eller andra som omfattas av förklaringen vill vidta skall vara förenade med villkor eller skall föregås av en anmälan till tillsynsmyndigheten.
Sådana inskränkningar och sådan anmälningsplikt får avse grävning, schaktning och andra markarbeten, bebyggelseåtgärder, ändrad markanvändning samt andra åtgärder som kan innebära
1. att belastningen av föroreningar i och omkring området kan komma att öka,
2. att den miljömässiga situationen annars försämras, eller
3. att framtida avhjälpandeåtgärder försvåras.
Länsstyrelsen får även besluta att sådana åtgärder inte får vidtas eller att en fastighet inte får överlåtas förrän nödvändiga markundersökningar har utförts.
Lag (2007:660)
.
18 §
Länsstyrelsen skall ändra eller meddela nya villkor eller upphäva beslutet om miljöriskområde när föroreningarna är avhjälpta eller har minskat så att beslutade inskränkningar i markanvändningen eller andra försiktighetsmått inte längre är nödvändiga.
Lag (2007:660)
.
Allvarliga miljöskador i Sveriges ekonomiska zon
18 a §
I fråga om sådana allvarliga miljöskador som avses i 
1 § andra stycket 2 ska bestämmelserna i denna balk tillämpas  även i Sveriges ekonomiska zon.
Lag (2019:494)
.
Undantag och ansvarsbegränsningar
19 §
/Upphör att gälla U:den dag som regeringen bestämmer/
Detta kapitel gäller inte miljöskador som
1. omfattas av 10 eller 10 a kap. sjölagen (1994:1009),
2. omfattas av lagen (2005:253) om ersättning från de internationella oljeskadefonderna,
3. omfattas av lagen (2010:950) om ansvar och ersättning vid radiologiska olyckor,
4. orsakats av en väpnad konflikt, en fientlighet, ett inbördeskrig, ett uppror eller en exceptionell och oundviklig naturhändelse som det inte varit möjligt att skydda sig mot, eller
5. orsakats av en verksamhet eller åtgärd vars enda syfte varit att skydda mot en naturkatastrof.
Lag (2013:325)
.
19 §
/Träder i kraft I:den dag som regeringen bestämmer/
Detta kapitel gäller inte miljöskador som
1. omfattas av 10, 10 a eller 11 kap. sjölagen (1994:1009),
2. omfattas av lagen (2005:253) om ersättning från de  internationella oljeskadefonderna eller lagen (2018:1854) om  den internationella fonden för farliga och skadliga ämnen,
3. omfattas av lagen (2010:950) om ansvar och ersättning vid  radiologiska olyckor,
4. orsakats av en väpnad konflikt, en fientlighet, ett  inbördeskrig, ett uppror eller en exceptionell och oundviklig  naturhändelse som inte varit möjlig att skydda sig mot, eller
5. orsakats av en verksamhet eller åtgärd vars enda syfte  varit att skydda mot en naturkatastrof.
Lag (2022:605)
.
20 §
Om en miljöskada omfattas av en ansvarsbegränsning enligt 9 kap. sjölagen (1994:1009) skall bestämmelserna i detta kapitel inte tillämpas i strid med den ansvarsbegränsningen.
Lag (2007:660)
.
Bemyndiganden
21 §
Regeringen eller den myndighet som regeringen bestämmer får meddela föreskrifter om
1. vilka omständigheter som det ska tas särskild hänsyn till vid bedömningen av vad som är en allvarlig miljöskada,
2. vilka åtgärder för avhjälpande som ska vidtas i händelse av en allvarlig miljöskada,
3. undantag från 5 och 12-14 §§ om allvarliga miljöskador,
4. utredningen i ärenden om miljöriskområden samt tillfälliga inskränkningar och andra villkor enligt 17 § i samband med prövning av sådana ärenden, och
5. skyldighet att upprätta en statusrapport som redovisar föroreningar som förekommer i mark och grundvatten inom det område där en verksamhet bedrivs eller ska bedrivas.
Föreskrifter om undantag enligt första stycket 3 får meddelas endast
1. i fråga om verksamheter eller åtgärder som med hänsyn till sin art eller omfattning typiskt sett
a) inte anses kunna orsaka en allvarlig miljöskada, eller
b) syftar till en godtagbar påverkan på miljön, om undantaget inte omfattar skador som orsakas av fel eller försummelse, eller
2. i den mån som behövs för att kunna göra avvägningar mellan olika väsentliga allmänna intressen.
Lag (2012:907)
.
11 kap. Vattenverksamhet
Kapitlets innehåll
1 §
I detta kapitel finns bestämmelser om vattenverksamhet och vattenanläggningar. Bestämmelser om vattenverksamhet och vattenanläggningar finns också i lagen (1998:812) med särskilda bestämmelser om vattenverksamhet.
Definitioner
2 §
I detta kapitel avses med
vattenområde: ett område som täcks av vatten vid högsta förutsebara vattenstånd, och
markavvattning: en åtgärd som utförs för att avvattna mark, när det inte är fråga om avledande av avloppsvatten, eller som utförs för att sänka eller tappa ur ett vattenområde eller för att skydda mot vatten, när syftet med åtgärden är att varaktigt öka en fastighets lämplighet för något visst ändamål.
Lag (2014:114)
.
3 §
Med vattenverksamhet avses i detta kapitel
1. uppförande, ändring, lagning eller utrivning av en anläggning i ett vattenområde,
2. fyllning eller pålning i ett vattenområde,
3. bortledande av vatten från ett vattenområde,
4. grävning, sprängning eller rensning i ett vattenområde,
5. en annan åtgärd i ett vattenområde som syftar till att förändra vattnets djup eller läge,
6. bortledande av grundvatten eller utförande av en anläggning för detta,
7. tillförsel av vatten för att öka grundvattenmängden eller utförande av en anläggning eller en annan åtgärd för detta, eller
8. markavvattning.
Lag (2014:114)
.
4 §
I detta kapitel avses med
vattenanläggning: en anläggning, som har kommit till genom en vattenverksamhet, tillsammans med manöveranordningar som hör till en sådan anläggning,
damm: en vattenanläggning vars syfte är att dämma upp eller utestänga vatten eller blandningar av vatten och annat material,
dammhaveri: ett okontrollerat utströmmande av det vatten eller den blandning av vatten och annat material som dammen är avsedd att dämma upp eller utestänga.
Lag (2014:114)
.
5 §
I detta kapitel avses med
vattentäkt: bortledande av ytvatten eller grundvatten för vattenförsörjning, värmeutvinning eller bevattning,
vattenreglering: ändring av vattenföringen i ett vattendrag till förmån för annan vattenverksamhet, och
vattenöverledning: vattenreglering genom överföring av ytvatten från ett vattenområde till ett annat.
Lag (2014:114)
.
6 §
Med vattenverksamhet för produktion av vattenkraftsel  avses i detta kapitel en vattenverksamhet som innebär  vattenreglering, vattenbortledning, vattenöverledning eller  annan påverkan på vattnets flöde och
1. är avsedd för produktion av el genom omvandling av energin  i strömmande vatten, eller
2. när verksamheten påbörjades, var avsedd för sådan  produktion.
Verksamheter enligt första stycket ska anses utgöra en och  samma verksamhet om de bedrivs med vattenanläggningar som  direkt eller genom andra vattenanläggningar är tekniskt  sammankopplade med varandra och har ett miljö- och  verksamhetsmässigt samband.
Lag (2018:1407)
.
Särskilda förutsättningar för vattenverksamhet
7 §
En vattenverksamhet skall utföras så att den inte försvårar annan verksamhet som i framtiden kan antas beröra samma vattentillgång och som främjar allmänna eller enskilda ändamål av vikt. Detta krav gäller om vattenverksamheten kan utföras på detta sätt utan oskälig kostnad.
8 §
Den som vill bedriva en vattenverksamhet som kan skada fisket är skyldig att utan ersättning vidta och för framtiden underhålla behövliga anordningar för fiskens framkomst eller fiskets bestånd, släppa fram vatten för ändamålet samt iaktta de villkor eller förelägganden i övrigt som på grund av verksamheten kan behövas till skydd för fisket i det vatten som berörs av vattenverksamheten eller i angränsande vattenområde.
Om nyttan av en ifrågasatt anordning eller ett villkor eller ett föreläggande inte skäligen kan anses motsvara den kostnad som verksamhetsutövaren därigenom skulle förorsakas, kan verksamhetsutövaren befrias från en sådan skyldighet.
Vad som i denna paragraf sägs om fisk skall gälla även vattenlevande blötdjur och vattenlevande kräftdjur.
Bestämmelser om särskilda fiskeavgifter som får bestämmas i stället för att det meddelas villkor eller förelägganden enligt första stycket finns i 6 kap. 5 § lagen (1998:812) med särskilda bestämmelser om vattenverksamhet.
Lag (2005:571)
.
Tillstånds- och anmälningsplikt för vattenverksamhet
9 §
För vattenverksamhet krävs det tillstånd enligt denna balk, om inte något annat följer av bestämmelserna i detta kapitel.
Den som vill bedriva vattenverksamhet får ansöka om tillstånd även om det inte krävs tillstånd för verksamheten.
Oavsett vad som följer av 11-15, 19 och 23 §§, kan det för en viss verksamhet eller åtgärd krävas tillstånd enligt 7 kap.
28 a §.
Lag (2005:571)
.
9 a §
Regeringen får meddela föreskrifter om
1. att det för vissa vattenverksamheter i stället för  tillstånd ska krävas att verksamheterna har anmälts,
2. att tillsynsmyndigheten i vissa särskilt angivna  situationer som omfattas av föreskrifter enligt punkt 1 ska  förelägga den som har gjort en anmälan att ansöka om  tillstånd,
3. när en anmälningspliktig verksamhet tidigast får påbörjas,  och
4. att verksamheten inte får påbörjas innan  tillsynsmyndigheten i ett beslut bedömt om den kan antas  medföra en betydande miljöpåverkan.
Även om anmälningsplikt har föreskrivits får  tillsynsmyndigheten, enligt föreskrifter som meddelas av  regeringen, i det enskilda fallet förelägga en  verksamhetsutövare att ansöka om tillstånd.
Lag (2025:770)
.
9 b §
Ansökan om tillstånd till vattenverksamhet prövas av  mark- och miljödomstolen. Ansökan om tillstånd till  markavvattning prövas dock av länsstyrelsen, om den inte ska  prövas av mark- och miljödomstolen enligt 7 kap. 19 eller 20 §  lagen (1998:812) med särskilda bestämmelser om  vattenverksamhet.
Anmälan om vattenverksamhet ska, enligt föreskrifter som  meddelas av regeringen, göras till försvarsinspektören för  hälsa och miljö, länsstyrelsen eller kommunen.
En anmälningspliktig vattenverksamhet får påbörjas tidigast  åtta veckor efter det att anmälan har gjorts, om inte något  annat anges i föreskrifter som har meddelats med stöd av 9 a §  första stycket 3 eller 4 eller i beslut som  tillsynsmyndigheten i ett enskilt fall fattat med stöd av  sådana föreskrifter.
Lag (2025:770)
.
9 c §
Regeringen får meddela föreskrifter om förbud,  skyddsåtgärder, begränsningar och andra försiktighetsmått för  vattenverksamheter och för vattenanläggningar som  vattenverksamheter bedrivs med och som
1. behövs för att skydda människors hälsa eller miljön och är  mer ändamålsenliga än beslut i enskilda fall, eller
2. behövs till följd av Sveriges medlemskap i Europeiska  unionen.
Lag (2018:1407)
.
10 §
Om det krävs tillstånd till en vattenverksamhet, får arbeten av större omfattning i anslutning till verksamheten inte påbörjas innan tillstånd har meddelats.
11 §
/Upphör att gälla U:2026-07-01/
Tillstånd enligt detta kapitel behövs inte för
1. vattentäkt för en en- eller tvåfamiljsfastighets eller jordbruksfastighets husbehovsförbrukning eller värmeförsörjning,
2. utförande av anläggningar för odling av fisk, musslor eller kräftdjur, eller
3. utförande av anläggningar för utvinning av värme, om åtgärden inte avser vattentäkt.
11 §
/Träder i kraft I:2026-07-01/
Tillstånd enligt detta kapitel behövs inte för
1. vattentäkt för en en- eller tvåfamiljsfastighets eller  jordbruksfastighets husbehovsförbrukning eller  värmeförsörjning,
2. utförande av anläggningar för vattenbruk, eller
3. utförande av anläggningar för utvinning av värme, om  åtgärden inte avser vattentäkt.
Lag (2025:765)
.
12 §
Tillstånd enligt denna balk eller anmälan enligt 9 a §
behövs inte, om det är uppenbart att varken allmänna eller enskilda intressen skadas genom vattenverksamhetens inverkan på vattenförhållandena.
Av 13 § följer att första stycket inte gäller markavvattning eller, i den utsträckning regeringen föreskriver det, andra åtgärder för avvattning av mark.
Lag (2005:571)
.
13 §
Markavvattning får inte utföras utan tillstånd. Vidare  krävs tillstånd, i den utsträckning regeringen föreskriver  det, för andra åtgärder som utförs för att avvattna mark i de  fall åtgärden kan förväntas få en bestående negativ effekt på  växt- och djurlivet.
För dränering av jordbruksmark genom täckdikning med  dräneringsrör som har en största diameter av 300 millimeter  krävs det dock tillstånd endast om det är sannolikt att  allmänna eller enskilda intressen skadas genom  verksamheten.
Ett tillstånd till markavvattning eller annan  åtgärd för att avvattna mark ska förenas med de villkor som  behövs för att begränsa eller motverka skada på allmänna  eller enskilda intressen. I tillståndet ska det anges inom  vilken tid åtgärderna ska vara utförda.
Lag (2016:991)
.
14 §
Regeringen får förbjuda markavvattning som skulle kräva tillstånd enligt detta kapitel i områden där det är särskilt angeläget att våtmarkerna bevaras.
Länsstyrelsen får meddela dispens från ett förbud som meddelats enligt första stycket om det finns särskilda skäl.
Om dispens meddelas enligt andra stycket fordras för utförandet av markavvattningen att tillstånd söks enligt 9 §. Beslutet om dispens upphör att gälla om tillstånd till markavvattningen meddelas.
15 §
Tillstånd enligt detta kapitel behövs inte för att utföra rensningar för att bibehålla vattnets djup eller läge eller för att omedelbart återställa ett vattendrag som har vikit från sitt förra läge eller som på något annat sätt har förändrat sitt lopp.
Om arbetena berör en fastighet som tillhör någon annan, skall fastighetsägaren alltid underrättas innan arbetena påbörjas.
Om fisket kan skadas, skall anmälan om de planerade arbetena göras till länsstyrelsen innan arbetena påbörjas.
16 §
Arbeten får utföras utan föregående tillstånd, om det till följd av en skada eller för att förebygga en skada är nödvändigt att tillståndspliktiga ändrings- eller lagningsarbeten utförs genast. Ansökan om godkännande av arbetena skall dock göras snarast möjligt.
Åtgärder som strider mot bestämmelser om innehållande och tappning av vatten får vidtas utan föregående tillstånd, om det är nödvändigt för att avvärja fara för liv eller hälsa, rädda värdefull egendom eller av någon annan sådan orsak. Ansökan om godkännande av åtgärderna skall dock göras snarast möjligt.
Underhållsansvar
17 §
Den som äger en vattenanläggning är skyldig att underhålla den så att det inte uppkommer skada för allmänna eller enskilda intressen genom ändringar i vattenförhållandena. Om vattenanläggningen med stöd av en särskild rättighet utförts på någon annans mark och äganderätten till anläggningen övergått till markägaren till följd av att rättigheten upphört, kvarstår underhållsskyldigheten för den som var rättighetshavare.
Den som enligt 28 kap. 12 § har fått rätt att använda någon annans vattenanläggning är tillsammans med ägaren skyldig att underhålla anläggningen, om inte mark- och miljödomstolen bestämt något annat.
I 20 och 21 §§ samt i 24 kap. 4 § andra stycket finns bestämmelser om överflyttning av underhållsskyldigheten.
Lag (2010:923)
.
18 §
Den som är skyldig att underhålla en damm för vattenreglering ska ersätta skada som orsakas av att anläggningen inte ger avsett skydd mot dammhaveri. Detta gäller även om varken den underhållsskyldige eller någon som den underhållsskyldige svarar för har vållat skadan.
En underhållsskyldig som visar att dammhaveriet orsakats av en krigshandling eller liknande handling under väpnad konflikt, inbördeskrig eller uppror är dock fri från ansvar.
Lag (2014:114)
.
Utrivning m.m.
19 §
Tillstånd enligt denna balk skall alltid lämnas till utrivning av en vattenanläggning i ytvatten, om inte förordnande meddelas enligt 20 §.
20 §
I stället för att lämna tillstånd att riva ut en vattenanläggning i ytvatten får mark- och miljödomstolen på begäran av ägaren av en fastighet som skulle skadas av utrivningen förordna att skyldigheten att underhålla anläggningen och fullgöra övriga skyldigheter som ligger på anläggningens ägare skall övergå på fastighetsägaren till dess något annat bestäms.
Till skydd för allmänna intressen får efter åtagande ett sådant förordnande också meddelas för staten, en kommun eller ett vattenförbund.
Förordnande får inte meddelas, om det kan antas att fastighetsägaren inte kan fullgöra skyldigheterna eller om det med hänsyn till den sökande eller till allmänna intressen anses mera angeläget att anläggningen rivs ut.
Om ägaren av en vattenanläggning vållas skada av att anläggningen bibehålls, skall den som övertar ansvaret för anläggningen betala skälig ersättning för skadan.
Lag (2011:923)
.
21 §
Om en fastighet övergår till en ny ägare och den tidigare ägaren är underhållsskyldig efter övertagande enligt 20 §
första stycket, svarar den nya ägaren för de skyldigheter som följer av övertagandet.
Övertagandet enligt 20 § första stycket skall antecknas i fastighetsregistrets allmänna del.
Lag (2000:228)
.
22 §
Om det kan uppkomma fara för allmänna eller enskilda intressen genom att en anläggning för bortledande av grundvatten helt eller delvis tas ur bruk, skall anläggningens ägare hämta in mark- och miljödomstolens tillstånd.
Skälig ersättning skall betalas, om en sådan åtgärd medför skada på någon annans egendom genom bestående ändring i vattenförhållandena.
Lag (2010:923)
.
Viss vattenverksamhet som har prövats i annan ordning
23 §
Tillstånd ska lämnas till följande vattenverksamheter,  om inte något annat följer av 2 kap. 9 §:
1. vattenverksamhet som vid prövning av annan verksamhet  enligt 17 kap. 1 eller 3 § har angetts som ett villkor för  verksamhetens utövande,
2. anläggande av broar och annan vattenverksamhet för väg,  järnväg, tunnelbana eller spårväg vars anläggande har prövats  i särskild ordning,
3. anläggande av rörledningar i vatten som koncession har  meddelats för enligt lagen (1978:160) om vissa rörledningar,  och
4. anläggande av naturgasledningar i vatten som koncession  har meddelats för enligt naturgaslagen (2005:403).
Lag (2016:991)
.
Säkerhetsklassificering av dammar
24 §
En damm ska vara klassificerad i en dammsäkerhetsklass, om dammen vid ett dammhaveri kan medföra
1. förlust av människoliv,
2. förstörelse av områden som är av riksintresse för kulturmiljövården enligt 3 kap. 6 § andra stycket,
3. störning i elförsörjningen,
4. förstörelse av infrastruktur,
5. förstörelse av eller störning i samhällsviktig verksamhet,
6. miljöskada, eller
7. ekonomisk skada.
Första stycket gäller inte dammar som har uppförts för att tillfälligt torrlägga ett område i samband med ett bygg-
eller anläggningsarbete.
Första stycket 1 gäller inte om risken för förlust av människoliv är försumbar. Första stycket 2-7 gäller inte konsekvenser som har liten betydelse från samhällelig synpunkt.
Lag (2014:114)
.
25 §
Vid klassificering enligt 24 § ska dammen vara klassificerad i
1. dammsäkerhetsklass A, om ett dammhaveri kan leda till en kris som drabbar många människor och stora delar av samhället samt hotar grundläggande värden och funktioner,
2. dammsäkerhetsklass B, om ett dammhaveri kan leda till stora regionala och lokala konsekvenser eller störningar och dammen inte ska vara klassificerad i dammsäkerhetsklass A, och
3. dammsäkerhetsklass C, om dammen inte ska vara klassificerad i dammsäkerhetsklass A eller B.
Om ett dammhaveri kan medföra förlust av människoliv och risken för detta inte är försumbar, ska dammen klassificeras i dammsäkerhetsklass A eller B.
Lag (2014:114)
.
26 §
Klassificeringen enligt 24 och 25 §§ ska göras av den myndighet som utövar tillsyn över dammens säkerhet.
Lag (2014:114)
.
Moderna miljövillkor
27 §
Den som bedriver en tillståndspliktig  vattenverksamhet för produktion av vattenkraftsel ska se till  att verksamheten har moderna miljövillkor. Med detta avses  att tillståndets villkor eller bestämmelser till skydd för  människors hälsa och miljön har bestämts enligt denna balk  genom en dom eller i ett beslut som inte är äldre än fyrtio  år. Om det i tillståndet för verksamheten har bestämts en  annan tid för översyn av miljövillkoren, ska dock den tiden  gälla.
Trots första stycket får en verksamhet bedrivas till dess en  prövning är klar, om
1. verksamhetsutövaren har ansökt om tillstånd eller  omprövning för att förse verksamheten med moderna  miljövillkor, eller
2. verksamheten omfattas av en nationell plan för moderna  miljövillkor enligt föreskrifter som regeringen meddelar och  verksamhetsutövaren inte är försenad med att ansöka om  prövning enligt planen.
Lag (2018:1407)
.
28 §
Det ska finnas en nationell plan för de prövningar  som avses i 27 §. Planen ska ange en nationell helhetssyn i  fråga om att verksamheterna ska förses med moderna  miljövillkor på ett samordnat sätt med största möjliga nytta  för vattenmiljön och för nationell effektiv tillgång till  vattenkraftsel. Planen ska beslutas av regeringen.
Lag (2018:1407)
.
12 kap. Jordbruk och annan verksamhet
1 §
Har upphävts genom
lag (2005:571)
.
2 §
Har upphävts genom
lag (2005:571)
.
3 §
Har upphävts genom
lag (2005:571)
.
4 §
Har upphävts genom
lag (2005:571)
.
5 §
Har upphävts genom
lag (2005:571)
.
Anmälan för samråd
6 §
Kan en verksamhet eller en åtgärd som inte omfattas av tillstånds- eller anmälningsplikt enligt andra bestämmelser i denna balk komma att väsentligt ändra naturmiljön, skall anmälan för samråd göras hos den myndighet som utövar tillsynen enligt bestämmelser i 26 kap. eller bestämmelser som har meddelats med stöd av samma kapitel.
Regeringen eller den myndighet som regeringen bestämmer får meddela föreskrifter om att det inom landet eller en del av landet alltid skall göras en anmälan för samråd i fråga om särskilda slag av verksamheter eller åtgärder som kan medföra skada på naturmiljön. Regeringen eller den myndighet som regeringen bestämmer får också meddela föreskrifter om vilka uppgifter en anmälan skall innehålla.
Verksamhet eller åtgärd som skall anmälas för samråd får påbörjas tidigast sex veckor efter det att anmälan har gjorts, om inte tillsynsmyndigheten medger något annat.
Den myndighet som avses i första stycket får förelägga den anmälningsskyldige att vidta de åtgärder som behövs för att begränsa eller motverka skada på naturmiljön. Om sådana åtgärder inte är tillräckliga och det är nödvändigt för skyddet av naturmiljön, får myndigheten förbjuda verksamheten.
Bestämmelser om rätt till ersättning vid ett sådant föreläggande eller förbud finns i 31 kap.
6 a §
Skyldigheten att göra en anmälan för samråd enligt 6 §
gäller inte byggande av allmän väg eller byggande av järnväg om verksamheten eller åtgärden anges i en fastställd vägplan enligt väglagen (1971:948) eller i en fastställd järnvägsplan enligt lagen (1995:1649) om byggande av järnväg.
Lag (2012:441)
.
Miljöhänsyn i jordbruket
7 §
Med jordbruksmark avses i 8 och 9 §§ sådan åkermark och betesmark som ingår i fastighet som är taxerad som lantbruksenhet. Bestämmelserna i samma paragrafer ska dock inte tillämpas på jordbruksmark
1. som ingår i en fastighet, som har bildats för ett annat ändamål än jordbruk och som därefter inte har taxerats, eller
2. som i en detaljplan eller i områdesbestämmelser enligt plan- och bygglagen (2010:900) är avsedd för ett annat ändamål än jordbruk.
Lag (2010:902)
.
8 §
Regeringen eller den myndighet som regeringen bestämmer får meddela föreskrifter om den hänsyn till natur- och kulturvärden som skall tas vid skötsel av jordbruksmark och vid annan markanvändning i jordbruket, såsom i fråga om skyddet av odlings- och kulturlandskapet samt djur- och växtlivet.
Föreskrifterna får dock inte vara så ingripande att pågående markanvändning inom den berörda delen av fastigheten avsevärt försvåras.
9 §
Regeringen eller den myndighet som regeringen bestämmer får föreskriva att jordbruksmark får tas ur jordbruksproduktion först efter anmälan till länsstyrelsen, om inte åtgärden är av ringa betydelse för jordbruket på brukningsenheten eller för natur- och kulturmiljön.
Första stycket gäller inte om marken tas i anspråk för verksamhet vars tilllåtlighet har prövats i särskild ordning.
10 §
Regeringen eller den myndighet som regeringen bestämmer får meddela de föreskrifter som skäligen kan behövas från miljöskyddssynpunkt i fråga om
1. begränsningar av antalet djur i ett jordbruk,
2. försiktighetsmått för gödselhanteringen, och
3. växtodlingen.
/Rubriken träder i kraft I:2026-07-01/
Miljöhänsyn i vattenbruket
10 a §
/Träder i kraft I:2026-07-01/
Regeringen eller den myndighet som regeringen bestämmer  får meddela sådana föreskrifter om miljöhänsyn i vattenbruket  som avser
1. begränsningar när det gäller vilka organismer som får födas  upp eller odlas i olika vattenområden, eller
2. försiktighetsmått vid uppfödning eller odling.
Lag (2025:765)
.
Vilthägn
11 §
Vilthägn får inte uppföras utan tillstånd av länsstyrelsen på områden där allmänheten får färdas fritt.
Vid tillståndsprövningen skall behovet av skydd för friluftslivet och naturmiljön beaktas.
Tillstånd till vilthägn inom ett strandskyddsområde får meddelas endast om det finns särskilda skäl.
Föreskrifter om tillståndsplikt
12 §
Regeringen får föreskriva om sådan tillståndsplikt för verksamheter eller åtgärder som kan krävas till följd av Sveriges medlemskap i Europeiska unionen.
13 kap. Genteknik
Tillämpningsområde
1 §
Bestämmelserna i detta kapitel skall tillämpas vid innesluten användning och avsiktlig utsättning av genetiskt modifierade organismer. Bestämmelserna skall också tillämpas när produkter som innehåller eller består av sådana organismer släpps ut på marknaden.
Syftet med bestämmelserna är, utöver vad som sägs i 1 kap. 1 §
första stycket, att säkerställa att särskilda etiska hänsyn tas vid sådan verksamhet som avses i första stycket.
2 §
Regeringen får meddela föreskrifter om undantag från kapitlets tilllämpning i fråga om organismer som har tagits fram med sådana beprövade metoder för genetisk modifiering som har visat sig inte medföra några risker från hälso- och miljösynpunkt.
Definitioner
3 §
Med organism avses en biologisk enhet som kan föröka sig eller föra över genetiskt material.
4 §
Med genetiskt modifierad organism avses en organism där det genetiska materialet har ändrats på ett sätt som inte inträffar naturligt genom parning eller naturlig rekombination.
5 §
Med innesluten användning avses en verksamhet där någon
1. modifierar organismer genetiskt eller odlar, förvarar, transporterar, destruerar, gör sig kvitt eller på annat sätt hanterar sådana genetiskt modifierade organismer och
2. använder specifika inneslutningsåtgärder för att begränsa dessa organismers kontakt med allmänheten och miljön och åstadkomma en hög grad av säkerhet för allmänheten och miljön.
Lag (2003:232)
.
6 §
Med avsiktlig utsättning avses ett avsiktligt införande av genetiskt modifierade organismer i miljön utan användning av sådana inneslutningsåtgärder som avses i 5 §.
Lag (2003:232)
.
7 §
Med uttrycket släppa ut på marknaden avses att tillhandahålla eller göra en produkt tillgänglig för någon annan.
Krav på utredning för bedömning av skaderisker
8 §
Innesluten användning och avsiktlig utsättning av genetiskt modifierade organismer skall föregås av en utredning. Den skall kunna läggas till grund för en tillfredsställande bedömning av vilka hälso- och miljöskador som organismerna kan orsaka.
Utredningen skall vara gjord i enlighet med vetenskap och beprövad erfarenhet. En sådan utredning skall också göras innan en produkt som innehåller eller består av genetiskt modifierade organismer släpps ut på marknaden.
9 §
Regeringen eller den myndighet som regeringen bestämmer får meddela ytterligare föreskrifter om sådan utredning som avses i 8 §.
Etiska hänsyn och försiktighetsmått
10 §
Särskilda etiska hänsyn skall tas vid innesluten användning och avsiktlig utsättning av genetiskt modifierade organismer liksom när en produkt som innehåller eller består av sådana organismer släpps ut på marknaden.
11 §
Regeringen eller den myndighet som regeringen bestämmer får meddela särskilda föreskrifter om försiktighetsmått.
Tillståndskrav och anmälningsskyldighet
12 §
Det krävs tillstånd för att genomföra en avsiktlig utsättning av genetiskt modifierade organismer eller för att släppa ut en produkt som innehåller eller består av sådana organismer på marknaden.
13 §
Ett tillstånd får lämnas endast om verksamheten är etiskt försvarbar.
14 §
Regeringen eller den myndighet som regeringen bestämmer får meddela föreskrifter om vad som krävs till skydd för människors hälsa och miljön för att få tillstånd enligt 12 §.
15 §
Regeringen eller tillståndsmyndigheten får meddela föreskrifter om undantag från tillståndskravet enligt 12 §.
16 §
Regeringen eller den myndighet som regeringen bestämmer får meddela föreskrifter om krav på tillstånd till eller anmälan av innesluten användning av genetiskt modifierade organismer, om det behövs av hälso- eller miljöskäl.
17 §
En ansökan om tillstånd och en anmälan görs hos den myndighet som regeringen föreskriver.
Frågor om tillstånd skall prövas inom den tid som regeringen föreskriver.
Ett tillstånd gäller i fem år, om inte något annat sägs i tillståndsbeslutet.
Märkning
18 §
Regeringen eller den myndighet som regeringen bestämmer får föreskriva att den som släpper ut en produkt som innehåller eller består av genetiskt modifierade organismer på marknaden skall märka produkten.
Gentekniknämnden
19 §
En särskild nämnd, Gentekniknämnden, skall följa utvecklingen på genteknikområdet, bevaka de etiska frågorna och ge råd om användningen av gentekniken.
Regeringen meddelar föreskrifter om Gentekniknämndens uppgifter samt bestämmelser om nämndens sammansättning och arbetsformer.
14 kap. Kemiska produkter och biotekniska organismer
Kapitlets innehåll
1 §
I detta kapitel finns bestämmelser om
1. kemiska produkter och biotekniska organismer,
2. varor som behöver en särskild reglering på grund av sitt  innehåll av kemiska produkter eller biotekniska organismer  eller på grund av att de har behandlats med sådana produkter  eller organismer, och
3. utrustning för hantering av kemiska produkter eller  biotekniska organismer.
Bestämmelserna kompletterar EU-förordningar och genomför  EU-direktiv inom kapitlets tillämpningsområde. Därutöver  regleras frågor som inte omfattas av EU-förordningarna och  EU-direktiven.
Lag (2016:781)
.
Ordförklaringar
2 §
I detta kapitel avses med
kemisk produkt: ett kemiskt ämne eller en blandning av kemiska  ämnen som inte är en vara,
blandning: en blandning eller lösning som består av två eller  flera kemiska ämnen,
vara: ett föremål som under produktionen får en särskild form,  yta eller design, vilken i större utsträckning än dess kemiska  sammansättning bestämmer dess funktion,
bioteknisk organism: en produkt som har framställts särskilt i  bekämpningssyfte eller något annat tekniskt syfte och som helt  eller delvis består av eller innehåller levande  mikroorganismer, nematoder, insekter eller spindeldjur,
hantering: en verksamhet eller åtgärd som innebär att en  kemisk produkt, bioteknisk organism eller vara tillverkas,  bearbetas, behandlas, förpackas, förvaras, transporteras,  används, omhändertas, destrueras, konverteras, saluförs,  överlåts eller är föremål för något annat jämförbart  förfarande,
införsel: att föra in en kemisk produkt, bioteknisk organism  eller vara till Sverige, och
utförsel: att föra ut en kemisk produkt, bioteknisk organism  eller vara från Sverige.
Lag (2020:601)
.
3 §
Med bekämpningssyfte avses i detta kapitel
1. syfte att påverka växters livsprocesser, skydda växter  eller växtprodukter mot djur, växter eller mikroorganismer  eller bevara växtprodukters hållbarhet, eller
2. syfte att förstöra, stöta bort, oskadliggöra, förhindra  verkningarna av eller på något annat sätt utöva kontroll över  organismer som är skadliga eller oönskade för människor,  djur, egendom eller miljön.
Lag (2016:781)
.
4 §
Med bekämpningsmedel avses i detta kapitel
1. ett växtskyddsmedel enligt definitionen i artikel 2.1 i  Europaparlamentets och rådets förordning (EG) nr 1107/2009 av  den 21 oktober 2009 om utsläppande av växtskyddsmedel på  marknaden och om upphävande av rådets direktiv 79/117/EEG och 
91/414/EEG,
2. en biocidprodukt enligt definitionen i artikel 3.1 a i  Europaparlamentets och rådets förordning (EU) nr 528/2012 av  den 22 maj 2012 om tillhandahållande på marknaden och  användning av biocidprodukter, eller
3. en bioteknisk organism som har framställts särskilt i  bekämpningssyfte och som helt eller delvis består av eller  innehåller nematoder, insekter eller spindeldjur.
Lag (2016:781)
.
Hantering, införsel och utförsel m.m.
5 §
En kemisk produkt eller bioteknisk organism som inte är  ett bekämpningsmedel får användas i bekämpningssyfte endast  om det är uppenbart att användningen inte medför risker för  människors hälsa eller miljön.
Lag (2016:781)
.
6 §
Den som sprider ett bekämpningsmedel ska
1. göra det på ett sådant sätt att människors hälsa inte  skadas eller människor vållas annan olägenhet och så att  miljöpåverkan blir så liten som möjligt, och
2. vidta åtgärder för att motverka att medlet sprids utanför  det avsedda spridningsområdet.
Lag (2016:781)
.
7 §
Bekämpningsmedel får inte spridas från luftfartyg.
Bekämpningsmedel som är avsedda för att bekämpa lövsly får  inte spridas över skogsmark eller användas för att behandla  enskilda trädstammar.
Lag (2016:781)
.
8 §
Regeringen eller den myndighet som regeringen bestämmer  får meddela
1. föreskrifter om hantering, införsel och utförsel av kemiska  produkter, biotekniska organismer och varor i frågor som avses  i 2 kap. 2-4 §§,
2. föreskrifter som behövs från hälso- eller  miljöskyddssynpunkt om krav på tillstånd eller godkännande för  hantering, införsel och utförsel av en kemisk produkt,  bioteknisk organism eller vara,
3. föreskrifter om särskilda villkor som behövs från hälso-  eller miljöskyddssynpunkt för hantering, införsel och utförsel  av en kemisk produkt, bioteknisk organism eller vara,
4. föreskrifter om förbud som är av särskild betydelse från  hälso- eller miljöskyddssynpunkt mot hantering, införsel och  utförsel av en kemisk produkt, bioteknisk organism eller vara,
5. föreskrifter om krav på anmälan innan ett bekämpningsmedel  saluhålls eller används,
6. föreskrifter om sådana undantag från förbudet i 7 § första  stycket att sprida bekämpningsmedel från luftfartyg som det  finns synnerliga skäl för,
7. föreskrifter om hantering, införsel, överlåtelse och  förbränning av bränsle, handel med bränsle samt bränsles  egenskaper och kvalitet som behövs för att motverka utsläpp i  luften av ämnen som kan medföra olägenhet för människors hälsa  eller miljön,
8. föreskrifter som behövs till följd av Sveriges medlemskap i  Europeiska unionen om hantering, införsel och utförsel av  kemiska produkter, biotekniska organismer och varor,
9. föreskrifter som behövs till följd av Sveriges medlemskap i  Europeiska unionen om att på marknaden släppa ut,  tillhandahålla eller ta i drift utrustning som är avsedd för  hantering av kemiska produkter eller biotekniska organismer,  och
10. föreskrifter som behövs till följd av Sveriges medlemskap  i Europeiska unionen om kontroll av utrustning som är avsedd  för spridning av bekämpningsmedel.
Föreskrifter om varor enligt första stycket 1, 2, 3, 4 eller 8  får meddelas endast i fråga om varor som på grund av sitt  innehåll av en kemisk produkt eller på grund av att de har  behandlats med en kemisk produkt kan befaras medföra skada på  människor eller miljön eller andra intressen som skyddas genom  denna balk.
Regeringen får överlåta åt en kommun att meddela sådana  föreskrifter som avses i första stycket 7.
Lag (2021:881)
.
9 §
Den myndighet som regeringen bestämmer får i det enskilda fallet ge dispens från förbuden i 7 § andra stycket, om det
1. behövs för vetenskaplig prövning, eller
2. med hänsyn till skogsmarkens läge och beskaffenhet, skogsbeståndets sammansättning, spridningens inverkan på livsbetingelserna för växt- och djurlivet och andra allmänna intressen inte rimligen går att genom röjning med mekaniska metoder tillgodose kravet om återväxt av skog i 6 §
skogsvårdslagen (1979:429).
En dispens enligt första stycket 2 får inte ges i fråga om spridning i ett område som har betydelse för friluftslivet, naturvården, den lokala befolkningens trivsel eller något annat kommunalt intresse, om kommunen motsätter sig en dispens. Innan dispensfrågan avgörs, ska kommunen ges tillfälle att yttra sig.
Lag (2013:758)
.
Produktregister
10 §
Kemiska produkter som yrkesmässigt tillverkas i eller förs in till Sverige ska registreras i ett produktregister enligt de föreskrifter som meddelas av regeringen eller den myndighet som regeringen bestämmer. Registret ska föras av den myndighet som regeringen bestämmer.
Lag (2016:781)
.
11 §
Regeringen får meddela föreskrifter om att biotekniska organismer och varor ska registreras i produktregistret eller i ett annat motsvarande register.
Föreskrifter om registrering av varor får meddelas endast i fråga om varor som på grund av sitt innehåll av en kemisk produkt eller på grund av att de har behandlats med en kemisk produkt kan befaras medföra skada på människor eller miljön eller andra intressen som skyddas genom denna balk.
Lag (2016:781)
.
12 §
Regeringen eller den myndighet som regeringen bestämmer  får om det finns särskilda skäl
1. meddela föreskrifter om undantag från  registreringsskyldigheten enligt 10 §, eller
2. i det enskilda fallet ge dispens från  registreringsskyldigheten enligt 10 §.
Lag (2017:419)
.
Produktinformation och uppgiftsskyldighet
13 §
Regeringen eller den myndighet som regeringen bestämmer  får meddela föreskrifter om skyldighet för
1. den som tillverkar, för in till Sverige eller på marknaden  släpper ut en kemisk produkt eller bioteknisk organism att  genom märkning eller på annat sätt tillhandahålla den  information om produkten eller organismen som behövs till  skydd för människors hälsa eller miljön, och
2. den som yrkesmässigt hanterar, för in till eller för ut  från Sverige en kemisk produkt eller bioteknisk organism att  till den myndighet som regeringen bestämmer lämna de  uppgifter som behövs för att bedöma de hälso- eller  miljörisker som är förknippade med produkten eller organismen  och dess hantering, införsel eller utförsel.
Lag (2016:781)
.
14 §
Ny beteckning 12 § genom
lag (2016:781)
.
15 §
Har upphävts genom
lag (2016:781)
.
16 §
Har upphävts genom
lag (2016:781)
.
17 §
Har upphävts genom
lag (2016:781)
.
18 §
Har upphävts genom
lag (2016:781)
.
19 §
Ny beteckning 13 § genom
lag (2016:781)
.
20 §
Har upphävts genom
lag (2016:781)
.
15 kap. Avfall
Ordförklaringar
1 §
Med avfall avses i denna balk varje ämne eller föremål som  innehavaren gör sig av med eller avser eller är skyldig att  göra sig av med.
Ett ämne eller föremål som uppkommit i en produktionsprocess  där huvudsyftet inte är att producera ämnet eller föremålet  ska anses vara en biprodukt i stället för avfall, om
1. det är säkerställt att ämnet eller föremålet kommer att  fortsätta användas,
2. ämnet eller föremålet kan användas direkt utan någon annan  bearbetning än den bearbetning som är normal i industriell  praxis,
3. ämnet eller föremålet har producerats som en integrerad del  av produktionsprocessen, och
4. den användning som avses i 1 inte strider mot lag eller  annan författning och inte leder till allmänt negativa följder  för miljön eller människors hälsa.
Lag (2020:601)
.
2 §
I denna balk avses med
avfallsförebyggande åtgärder: åtgärder som vidtas innan ett  ämne eller föremål har blivit avfall och som syftar till en  minskning av mängden avfall, en minskning av innehållet av  farliga ämnen i material och produkter eller en minskning av  de negativa effekter på människors hälsa och miljön som avfall  kan ge upphov till, och
återanvändning: att en produkt eller en komponent som inte är  avfall används igen för att fylla samma funktion som den  ursprungligen var avsedd för.
Lag (2020:601)
.
3 §
Med kommunalt avfall avses i denna balk avfall från  hushåll och sådant avfall från andra källor som till sin art  och sammansättning liknar avfall från hushåll, dock inte
1. avfall från tillverkning,
2. avfall från jord- och skogsbruk,
3. avfall från fiske,
4. avfall från septiktankar, avloppsnät och avloppsrening,
5. bygg- och rivningsavfall, och
6. uttjänta bilar.
Lag (2020:601)
.
4 §
Med avfallsproducent avses i denna balk den som ger upphov  till avfall (ursprunglig avfallsproducent) och den som genom  förbehandling, blandning eller andra förfaranden ändrar  avfallets art eller sammansättning.
Lag (2020:601)
.
5 §
Med hantera avfall avses i denna balk att
1. samla in, transportera, sortera, återvinna, bortskaffa  eller ta annan fysisk befattning med avfall, eller
2. vidta åtgärder som inte innebär fysisk befattning med  avfall men som syftar till att avfall samlas in,  transporteras, sorteras, återvinns, bortskaffas eller byter  ägare eller innehavare.
Lag (2020:601)
.
5 a §
Med deponi avses i denna balk en upplagsplats för avfall  som finns på eller i jorden.
Som deponi räknas inte en plats där avfall
1. lastas om för att förbereda det för vidare transport till  en annan plats där det ska behandlas,
2. lagras innan det återvinns, om lagringen sker under en  kortare period än tre år, eller
3. lagras innan det bortskaffas, om lagringen sker under en  kortare period än ett år.
Lag (2020:601)
.
6 §
I denna balk avses med
behandla avfall: återvinna eller bortskaffa avfall,
återvinna avfall: att vidta en åtgärd som innebär att avfall  kommer till nytta som ersättning för något annat material  eller förbereder det för en sådan nytta eller en åtgärd som  innebär att avfall förbereds för återanvändning,
förbereda avfall för återanvändning: kontrollera, rengöra  eller reparera något som är avfall så att det kan återanvändas  utan ytterligare behandling,
materialåtervinna avfall: upparbeta avfall till nya ämnen  eller föremål som inte ska användas som bränsle eller  fyllnadsmaterial,
bortskaffa avfall: göra sig av med eller förbereda för att  göra sig av med något som är avfall utan att återvinna det  eller utan att lämna det till någon som samlar in eller  transporterar bort det, och
deponera avfall: bortskaffa avfall genom att lägga det på en  deponi.
Lag (2020:601)
.
7 §
Med samla in avfall avses i detta kapitel att
1. hämta eller ta emot avfall, om detta inte utgör en del av  behandlingen av avfallet, eller
2. sortera, lagra eller på annat sätt ta befattning med  avfall innan det transporteras vidare till den plats där  behandlingen ska påbörjas, om åtgärden inte utförs av  avfallsproducenten på den plats där avfallet uppkom.
Lag (2016:782)
.
8 §
I denna balk avses med
fastighetsinnehavare: den som äger fastigheten eller den som  enligt 1 kap. 5 § fastighetstaxeringslagen (1979:1152) ska  anses som fastighetsägare,
uttjänt bil: en personbil, buss eller lastbil vars totalvikt  inte överstiger 3 500 kilogram och som är avfall,
bilskrotare: den som bedriver yrkesmässig verksamhet som  syftar till att behandla uttjänta bilar, och
bygg- och rivningsavfall: avfall från bygg- och  rivningsarbeten.
Lag (2020:601)
.
8 a §
Med producent avses i detta kapitel den som yrkesmässigt
1. utvecklar, tillverkar, bearbetar, behandlar eller överlåter  produkter, eller
2. för in produkter till Sverige.
Lag (2021:881)
.
9 §
I denna balk avses med
system för utökat producentansvar för avfallshantering: ett  system som innebär att producenter ansvarar ekonomiskt eller  organisatoriskt för hanteringen av avfallsledet i en produkts  livscykel, och
producentansvarsorganisation: en juridisk person som  förebygger eller hanterar avfall från producenters produkter.
Lag (2021:881)
.
När avfall upphör att vara avfall
9 a §
Avfall som har genomgått ett återvinningsförfarande  upphör att vara avfall om
1. ämnet eller föremålet ska användas för ett visst ändamål,
2. det finns en marknad för eller efterfrågan på sådana ämnen  eller föremål,
3. ämnet eller föremålet uppfyller tillämpliga krav i lag och  annan författning, och
4. användningen av ämnet eller föremålet inte leder till  allmänt negativa följder för människors hälsa eller miljön.
Lag (2020:601)
.
9 b §
Den som för första gången släpper ut ett ämne eller  föremål som har upphört att vara avfall på marknaden ska se  till att ämnet eller föremålet uppfyller tillämpliga krav i  lag och annan författning.
Om ett sådant ämne eller föremål används utan att ha släppts  ut på marknaden, ska i stället den som för första gången  använder ämnet eller föremålet se till att det uppfyller  kraven.
Lag (2020:601)
.
9 c §
Regeringen eller den myndighet som regeringen bestämmer  får meddela ytterligare föreskrifter om när avfall upphör att  vara avfall enligt 9 a §.
Lag (2020:601)
.
Avfallshierarkin
10 §
En bestämmelse om skyldighet att vidta  avfallsförebyggande åtgärder finns i 2 kap. 5 §.
Den som är ansvarig för att avfall blir behandlat ska se till  att det
1. återvinns genom att det förbereds för återanvändning,
2. materialåtervinns, om det är lämpligare än 1,
3. återvinns på annat sätt, om det är lämpligare än 1 och 2,  eller
4. bortskaffas, om det är lämpligare än 1-3.
Den behandling av avfallet som bäst skyddar människors hälsa  och miljön som helhet ska anses som lämpligast, om  behandlingen inte är orimlig.
Lag (2020:601)
.
Hantering av avfall
11 §
Den som hanterar avfall ska se till att hanteringen inte  skadar eller orsakar risk för skada på människors hälsa eller  miljön. Särskild hänsyn ska tas till
1. den risk som hanteringen kan innebära för skada på vatten,  luft, mark, växter eller djur,
2. de olägenheter som hanteringen kan innebära genom buller  eller lukt, och
3. den negativa påverkan som hanteringen kan ha på sådana  särskilt skyddade områden som avses i 7 kap., på andra områden  av särskild betydelse för miljön eller på landskapet i övrigt.
En bestämmelse om att producenter kan ges skyldighet att  hantera avfall finns i 12 §. Bestämmelser om att kommuner har  och kan ges skyldighet att hantera avfall finns i 20 och 
22 §§.
Lag (2019:1263)
.
Den ursprungliga avfallsproducentens ansvar
11 a §
Om inte annat har avtalats eller är föreskrivet i lag  eller annan författning, ansvarar den ursprungliga  avfallsproducenten för
1. att avfallet genomgår en fullständig behandling i enlighet  med 10 §, och
2. kostnaderna för att hantera det avfall som har producerats.
Lag (2020:601)
.
Producentens och producentansvarsorganisationens ansvar
12 §
För att införa system för utökat producentansvar för  avfallshantering får regeringen eller den myndighet som  regeringen bestämmer meddela föreskrifter om skyldighet för  producenter att
1. se till att avfall hanteras i enlighet med 11 § och på ett  sätt som möjliggör en lämplig behandling enligt 10 §,
2. betala avgifter för att täcka det allmännas kostnader för  hantering av avfall som skräpats ned och information om  nedskräpning, eller på annat sätt ansvara ekonomiskt för  avfallshantering och information om hanteringen,
3. inrätta ett system för egenkontroll för att säkerställa att  skyldigheter enligt denna balk, föreskrifter som är meddelade  med stöd av balken och skyldigheter som följer av EU-
förordningar inom balkens tillämpningsområde följs, och
4. vidta åtgärder som möjliggör en effektiv insamling av  avfall.
Föreskrifter enligt första stycket får endast avse avfall som  utgörs av den typ av produkter som producenterna utvecklar,  tillverkar, bearbetar, behandlar, överlåter eller för in till  Sverige. Föreskrifter som avser sådant avfall, och som utgörs  även av produkter som producenten inte utvecklat, tillverkat,  bearbetat, behandlat, överlåtit eller fört in till Sverige får  endast avse den del av avfallet som motsvarar producentens  andel av marknaden för nya produkter av sådan typ eller som på  annat sätt står i rimlig proportion till producentens  verksamhet.
Lag (2021:881)
.
13 §
Regeringen eller den myndighet som regeringen bestämmer  får, för att främja avfallsförebyggande åtgärder eller en  hälso- och miljömässigt godtagbar avfallshantering, meddela  föreskrifter om skyldighet för producenterna att
1. se till att produkter är märkta,
2. lämna information och uppgifter om vilka ämnen och material  som en produkt innehåller samt om insamling,  återanvändningsgrad, återvinningsgrad eller andra  förhållanden,
3. se till att produkter har en viss sammansättning,  återanvändbarhet och återvinningsbarhet,
4. vidta åtgärder som möjliggör en effektiv insamling av  använda produkter, och
5. vidta andra avfallsförebyggande åtgärder.
Föreskrifterna om skyldigheter för en producent att vidta  åtgärder som möjliggör en effektiv insamling av använda  produkter som producenten inte utvecklat, tillverkat,  bearbetat, behandlat, överlåtit eller fört in till Sverige får  dock enbart avse den del av marknaden som motsvarar  producentens andel av marknaden för sådana produkter eller som  på annat sätt står i rimlig proportion till producentens  verksamhet.
Lag (2021:881)
.
14 §
Regeringen eller den myndighet som regeringen bestämmer  får meddela föreskrifter om
1. skyldighet för en producent att utse någon som ska  fullgöra skyldigheter som producenten har i ett annat  medlemsland i Europeiska unionen, och
2. att det som gäller för en producent enligt föreskrifter  som har meddelats med stöd av 12, 13 eller 15 § också ska  gälla den som på en producents uppdrag fullgör producentens  skyldigheter.
Lag (2016:782)
.
15 §
Regeringen eller den myndighet som regeringen bestämmer  får meddela föreskrifter om
1. skyldighet för producenter att tillhandahålla eller anlita  en producentansvarsorganisation,
2. förbud att yrkesmässigt överlåta eller saluföra produkter  om produktens producent inte tillhandahåller eller har anlitat  en producentansvarsorganisation,
3. tillstånd, godkännande eller anmälan för yrkesmässig drift  av en producentansvarsorganisation,
4. kriterier för hur ersättning som en  producentansvarsorganisation tar ut från producenterna ska  bestämmas,
5. att de intäkter som en producentansvarsorganisation för  förpackningar har får användas endast för verksamhet som har  samband med organisationens skyldigheter enligt 6 och 7 eller  för att göra en utbetalning till de producenter som har  anlitat organisationen,
6. skyldighet för en producentansvarsorganisation att fullgöra  sådana skyldigheter som kan föreskrivas för producenter enligt 
12 och 13 §§, och
7. skyldighet för en producentansvarsorganisation att hantera  mer avfall än vad som motsvarar organisationens marknadsandel,  under förutsättning att hanteringen avser avfall som  producentansvarsorganisationen har rätt att få ersättning för.
Lag (2022:1100)
.
16 §
Regeringen eller den myndighet som regeringen bestämmer  får meddela föreskrifter om att den som driver eller avser att  driva ett yrkesmässigt system för återanvändning av  förpackningar ska anmäla det.
Lag (2021:881)
.
16 a §
Regeringen eller den myndighet som regeringen bestämmer  får meddela föreskrifter om att den som är etablerad i Sverige  och yrkesmässigt förmedlar distansförsäljning av produkter som  omfattas av ett system för utökat producentansvar till  slutanvändare i Sverige
1. ska vara skyldig att registrera sig, och
2. endast får förmedla distansförsäljning från säljare som har  uppfyllt skyldigheter enligt föreskrifter som har meddelats  med stöd av 15 § 1.
Lag (2021:881)
.
16 b §
Om flera producentansvarsorganisationer för  förpackningar har godkänts, men endast en av organisationerna  ska ansvara för insamling av förpackningsavfall från  verksamheter och för information om avfallshanteringen, ska de  övriga producentansvarsorganisationerna betala skälig  ersättning till den ansvariga organisationen för dess  kostnader. Ersättningens storlek ska beräknas utifrån den  ersättningsskyldiga organisationens marknadsandel.
Den myndighet som regeringen bestämmer får besluta hur stor en  producentansvarsorganisations marknadsandel ska anses vara.
Lag (2022:1100)
.
Tillstånds- och anmälningsplikt för viss avfallshantering
17 §
Regeringen eller den myndighet som regeringen bestämmer  får meddela föreskrifter om att det krävs tillstånd, anmälan  eller registrering för att yrkesmässigt hantera avfall.
Lag (2021:881)
.
18 §
Har upphävts genom
lag (2021:881)
.
19 §
Regeringen eller den myndighet eller kommun som  regeringen bestämmer får meddela föreskrifter om att det  krävs en anmälan till den myndighet som regeringen bestämmer  eller till kommunen för att hantera avfall med stöd av 24 §  andra stycket.
Lag (2016:782)
.
Kommunens ansvar
20 §
Varje kommun ansvarar för att följande avfall inom  kommunen behandlas:
1. kommunalt avfall,
2. avloppsfraktioner och filtermaterial från enskilda  avloppsanläggningar, som är dimensionerade för högst 
25 personekvivalenter, om anläggningen endast används för
a) hushållsspillvatten, eller
b) spillvatten som till sin art och sammansättning liknar  hushållsspillvatten,
3. latrin från torrtoaletter och jämförliga lösningar, och
4. bygg- och rivningsavfall som inte producerats i en  yrkesmässig verksamhet.
Lag (2020:601)
.
20 a §
Kommunen ska transportera bort det avfall som avses i 
20 § från den fastighet där avfallet finns, om
1. borttransport behövs för att tillgodose såväl skyddet för  människors hälsa och miljön som enskilda intressen, eller
2. fastighetsinnehavaren begär att kommunen ska transportera  bort avfallet och det inte är oskäligt med hänsyn till  omständigheterna.
Lag (2020:601)
.
21 §
Regeringen eller den myndighet som regeringen bestämmer  får meddela föreskrifter om
1. undantag från kommunens ansvar enligt 20 och 20 a §§ i  fråga om avfall som ska samlas in eller behandlas av en  producent eller en producentansvarsorganisation enligt  föreskrifter som har meddelats med stöd av 12 eller 15 §, och
2. skyldigheter för kommuner att vidta de åtgärder som krävs  för att avfallshanteringen ska fungera när ansvaret för  hanteringen är uppdelat mellan kommunen och producenter eller  producentansvarsorganisationer.
Lag (2022:1100)
.
22 §
Regeringen eller den myndighet eller kommun som  regeringen bestämmer får meddela föreskrifter om att kommunen  ska ansvara för att annat avfall än sådant som avses i 20 §  behandlas och transporteras från den fastighet där avfallet  finns.
Föreskrifterna får avse endast
1. avfall som av hälso- eller miljöskäl behöver hanteras av  kommunen, eller
2. avfall som omfattas av producentansvar och som av  samordningsskäl bör hanteras tillsammans med sådant avfall som  kommunen ansvarar för enligt 20 § eller enligt föreskrifter  som har meddelats med stöd av 1.
Lag (2022:1100)
.
23 §
När kommunen planerar och beslutar hur den ska ta sitt  ansvar enligt 20 och 20 a §§ eller enligt föreskrifter som har  meddelats med stöd av 22 §, ska kommunen ta hänsyn till  fastighetsinnehavarnas förmåga att själva hantera avfall på  ett sätt som är godtagbart med hänsyn till skyddet för  människors hälsa och miljön och de behov som finns för olika  slag av bebyggelse.
Lag (2020:601)
.
24 §
Om kommunen enligt 20 och 20 a §§ eller enligt  föreskrifter som har meddelats med stöd av 22 § ska ansvara  för en viss hantering av avfall, får den hanteringen inte  utföras av någon annan än kommunen eller den som kommunen  anlitar.
Första stycket gäller inte en fastighetsinnehavare som på  fastigheten återvinner eller bortskaffar avfallet, om det görs  utan risk för olägenhet för människors hälsa eller miljön.
En åtgärd som avses i andra stycket kan kräva anmälan enligt  föreskrifter som har meddelats med stöd av 19 §.
Lag (2020:601)
.
25 §
Kommunen får i det enskilda fallet
1. ge dispens från förbudet i 24 § första stycket, om det  finns särskilda skäl och den som ska hantera avfallet med  stöd av dispensen kan göra det på ett hälso- och miljömässigt  godtagbart sätt, och
2. ge tillstånd till avfallshantering som avses i 24 § andra  stycket, trots att tillstånd inte krävs.
Lag (2016:782)
.
Förbud mot nedskräpning
26 §
Ingen får skräpa ned utomhus på en plats som allmänheten  har tillträde till eller insyn till.
Lag (2016:782)
.
Förbud mot dumpning och förbränning
27 §
Avfall får inte dumpas eller förbrännas inom Sveriges  sjöterritorium och ekonomiska zon. På och över det fria havet  får avfall inte heller dumpas från eller förbrännas på  svenska fartyg eller luftfartyg. Avfall som är avsett att  dumpas i eller förbrännas på det fria havet får inte föras ut  ur landet eller ur den ekonomiska zonen.
Det som sägs i första stycket om dumpning gäller inte sådana  utsläpp av skadliga ämnen från fartyg som regleras i lagen 
(1980:424) om åtgärder mot förorening från fartyg eller  sådana utsläpp av sediment från fartyg som regleras genom  barlastvattenlagen (2009:1165) eller föreskrifter som  meddelats i anslutning till den lagen.
Lag (2016:784)
.
28 §
Regeringen får meddela föreskrifter om undantag från  förbudet mot dumpning i 27 § första stycket för geologisk  lagring av koldioxid.
Lag (2016:782)
.
29 §
Regeringen eller den myndighet som regeringen bestämmer  får i det enskilda fallet ge dispens från förbudet mot  dumpning i 27 § första stycket, om avfallet kan dumpas utan  olägenhet för människors hälsa eller miljön.
Den som har gett en dispens enligt första stycket får
1. förelägga den som har fått dispensen att avhjälpa en  olägenhet som uppkommer genom dumpningen, om olägenheten inte  förutsågs när dispensen gavs, och
2. återkalla dispensen, om ett villkor eller en föreskrift  som gäller för dumpningen inte följs eller om en olägenhet  som avses med ett föreläggande enligt 1 inte avhjälps.
Lag (2016:782)
.
Uppgifter om och hantering av avfall
30 §
Regeringen eller den myndighet som regeringen bestämmer  får meddela föreskrifter om att den som i yrkesmässig  verksamhet producerar eller hanterar avfall ska lämna det till  någon som har det tillstånd eller har gjort den anmälan som  krävs för hanteringen av avfallet.
Lag (2020:601)
.
31 §
Regeringen eller den myndighet eller kommun som  regeringen bestämmer får meddela föreskrifter om skyldighet  att dokumentera och lämna uppgifter om avfall,  avfallshantering och avfallsförebyggande åtgärder.
Lag (2020:601)
.
Uttjänta bilar
32 §
Regeringen eller den myndighet som regeringen bestämmer  får meddela föreskrifter om att bilskrotare ska vara  auktoriserade och om villkoren för auktorisation av  bilskrotare.
Lag (2016:782)
.
33 §
Regeringen eller den myndighet som regeringen bestämmer  får meddela föreskrifter om
1. skyldighet för den som har förvärvat en uttjänt bil för  skrotning att utfärda ett bevis om att bilen har mottagits  för detta syfte (mottagningsbevis) och se till att bilen blir  omhändertagen av en auktoriserad bilskrotare,
2. skyldighet för bilskrotare att lämna uppgifter om  återanvändningsgrad, återvinningsgrad eller andra  förhållanden som rör de uttjänta bilar som bilskrotaren har  hanterat,
3. skyldighet för auktoriserade bilskrotare att utfärda ett  intyg om att åtgärder har vidtagits för en hälso- och  miljömässigt godtagbar hantering av en uttjänt bil 
(skrotningsintyg), och
4. utfärdandet av sådana bevis och intyg som avses i 1 och 
3.
Lag (2016:782)
.
Avfall som utgörs av elektriska eller elektroniska  produkter
34 §
Regeringen eller den myndighet som regeringen bestämmer  får meddela föreskrifter om att den som yrkesmässigt bedriver  en verksamhet som syftar till att genom demontering, sortering  eller på annat sätt förbehandla avfall som utgörs av  elektriska eller elektroniska produkter ska ha personal eller  kvalitetssystem som certifierats av ett organ som  ackrediterats enligt Europaparlamentets och rådets förordning 
(EG) nr 765/2008 av den 9 juli 2008 om krav för ackreditering  och upphävande av förordning (EEG) nr 339/93 och lagen 
(2011:791) om ackreditering och teknisk kontroll.
Föreskrifter enligt första stycket får endast avse åtgärder  som krävs av återanvändnings- eller återvinningsskäl eller  andra hälso- eller miljöskäl.
Lag (2022:1108)
.
Deponering av avfall
35 §
Ett tillstånd till en verksamhet som omfattar deponering  av avfall får ges endast om tillståndet förenas med en  skyldighet att ställa säkerhet enligt 16 kap. 3 § för  fullgörandet av de skyldigheter som gäller för verksamheten  eller om verksamhetsutövaren vidtar någon annan lämplig åtgärd  för sådant säkerställande.
Kravet på säkerhet gäller inte de delar av verksamheten som  omfattas av kravet i 36 a § på säkerhet vid  utvinningsverksamhet.
Lag (2022:1100)
.
36 §
Den som bedriver en verksamhet med deponering av avfall  ska ta betalt för samtliga kostnader som rör avfallsdeponin.  I kostnadsberäkningen ska alla kostnader för att inrätta och  driva deponin ingå samt, så långt det är möjligt, alla  kostnader som är nödvändiga för att fullgöra de skyldigheter  som gäller för deponeringsverksamheten.
Lag (2016:782)
.
Säkerhet vid utvinningsverksamhet
36 a §
Tillstånd enligt balken eller enligt föreskrifter som  har meddelats med stöd av balken till en verksamhet som  omfattas av krav på en avfallshanteringsplan för  utvinningsavfall får ges endast om tillståndet förenas med en  skyldighet att ställa säkerhet för fullgörandet av de  skyldigheter som gäller för verksamheten.
Tillståndsmyndigheten får medge att säkerheten ställs efter  hand enligt en plan som innebär att säkerheten vid varje  tidpunkt tillgodoser det aktuella behovet.
Lag (2022:1100)
.
36 b §
En säkerhet enligt 36 a § ska godtas av  tillståndsmyndigheten om den, ensam eller tillsammans med  andra säkerheter, visas vara betryggande för sitt ändamål.
Lag (2022:1100)
.
36 c §
Regeringen eller den myndighet som regeringen bestämmer  får meddela föreskrifter om säkerhet enligt 36 a och 36 b §§.  Sådana föreskrifter får avse
1. hur säkerhetens storlek ska beräknas och vad underlaget för  beräkningen av säkerhetens storlek ska innehålla, och
2. när och hur en säkerhet får tas i anspråk.
Regeringen eller den myndighet som regeringen bestämmer får  också meddela ytterligare föreskrifter om vad som krävs för  att en säkerhet ska kunna godtas enligt 36 b §.
Lag (2022:1100)
.
Geologisk lagring av koldioxid
37 §
Tillstånd till geologisk lagring av koldioxid ska för sin  giltighet göras beroende av att verksamhetsutövaren ställer  säkerhet eller vidtar någon annan lämplig åtgärd för att  säkerställa fullgörandet av de skyldigheter som gäller för  verksamheten enligt denna balk, lagen (2020:1173) om vissa  utsläpp av växthusgaser samt de föreskrifter och  tillståndsvillkor som har meddelats med stöd av dessa lagar.  En säkerhet får ställas efter hand enligt en plan som vid  varje tid tillgodoser det aktuella behovet av säkerhet.
När en säkerhet ställs ska den prövas av tillståndsmyndigheten.  Säkerheten ska godtas om den visas vara betryggande för sitt  ändamål.
Staten, kommuner, regioner och kommunalförbund behöver inte  ställa säkerhet.
Lag (2020:1174)
.
37 a §
Regeringen eller den myndighet som regeringen bestämmer  får meddela ytterligare föreskrifter om vad som krävs för att  en säkerhet ska kunna godtas.
Lag (2019:295)
.
Anordningar för hantering av avfall
38 §
Regeringen eller den myndighet eller kommun som  regeringen bestämmer får meddela föreskrifter om anordningar  för hantering av avfall.
Lag (2016:782)
.
Ytterligare föreskrifter om avfall och avfallsförebyggande  åtgärder
39 §
Regeringen eller den myndighet eller kommun som  regeringen bestämmer får meddela föreskrifter om hur avfall  ska hanteras som behövs med hänsyn till skyddet för  människors hälsa eller miljön.
Lag (2016:782)
.
40 §
Regeringen eller den myndighet som regeringen bestämmer  får meddela ytterligare föreskrifter om
1. avfall som behövs till följd av Sveriges medlemskap i  Europeiska unionen, och
2. avfallsförebyggande åtgärder som har särskild betydelse  för skyddet för människors hälsa eller miljön.
Lag (2017:419)
.
Kommunal renhållningsordning
41 §
För varje kommun ska det finnas en renhållningsordning  som ska antas av kommunfullmäktige. Renhållningsordningen ska  innehålla en avfallsplan och de föreskrifter som kommunen har  meddelat med stöd av regeringens bemyndiganden enligt detta  kapitel. Avfallsplanen ska innehålla uppgifter om avfall inom  kommunen och om kommunens åtgärder för att minska avfallets  mängd och farlighet.
Lag (2016:782)
.
42 §
Innan kommunen antar en renhållningsordning ska  kommunen
1. på lämpligt sätt och i skälig omfattning samråda med de  fastighetsinnehavare och myndigheter som kan ha ett  väsentligt intresse av renhållningsordningen, och
2. ställa ut ett förslag till renhållningsordning för  granskning under minst fyra veckor.
Kommunen ska informera om utställningen på sin webbplats före  utställningstidens början. Informationen ska innehålla  uppgift om förslagets huvudsakliga innebörd, var det ställs  ut samt inom vilken tid och till vem som synpunkter ska  lämnas.
Lag (2016:782)
.
43 §
När kommunen antar renhållningsordningen ska kommunen ta  hänsyn till de synpunkter som har kommit fram i samrådet och  granskningen enligt 42 §.
Lag (2016:782)
.
44 §
Bestämmelserna i 42 och 43 §§ gäller även förslag till  ändringar i en renhållningsordning.
En kommun behöver inte ställa ut ett förslag till en ändring  i renhållningsordningen som endast
1. gäller föreskrifter som kommunen får meddela med stöd av  detta kapitel, och
2. berör ett fåtal fastighetsinnehavare eller annars är  liten.
Lag (2017:955)
.
Skyldighet för kommunerna att informera
45 §
Regeringen eller den myndighet som regeringen bestämmer  får meddela föreskrifter om
1. skyldighet för kommunerna att lämna information om  avfallsförebyggande åtgärder och hantering av avfall, och
2. innehållet i avfallsplanerna.
Lag (2020:601)
.
Föreskrifter för försvaret
46 §
Regeringen eller den myndighet som regeringen bestämmer  får meddela särskilda föreskrifter för Försvarsmaktens,  Fortifikationsverkets, Försvarets materielverks och  Försvarets radioanstalts verksamhet som avviker från det som  annars sägs i detta kapitel.
Lag (2016:782)
.
FJÄRDE  AVDELNINGEN
PRÖVNINGEN AV MÅL OCH ÄRENDEN
16 kap. Allmänt om prövningen
Prövningsmyndigheter
1 §
Regeringen, länsstyrelserna och andra  förvaltningsmyndigheter, kommunerna, mark- och  miljödomstolarna, Mark- och miljööverdomstolen och Högsta  domstolen prövar mål och ärenden enligt denna balk eller  enligt föreskrifter meddelade med stöd av balken. Vid  prövningen av frågor om straff eller förverkande enligt 
29 kap. gäller dock vad som är föreskrivet om brottmål i  allmänhet och om hur frågor om förverkande ska prövas.
Närmare bestämmelser om vilka mål och ärenden som prövas av  respektive prövningsmyndighet finns i 17 kap. 1-4 §§, 18 kap. 
1-2 §§, 19 kap. 1-2 §§, 21 kap. 1 § och i lagen (2010:921) om  mark- och miljödomstolar.
Beslut eller dom om återkallelse av tillstånd, dispens,  godkännande och förbud mot fortsatt verksamhet samt omprövning  av tillstånd eller villkor meddelas av tillståndsmyndigheten.
Lag (2024:787)
.
Tillstånd, godkännande och dispens
2 §
Tillstånd, godkännande eller dispens enligt balken  eller enligt föreskrifter som har meddelats med stöd av  balken, får ges för begränsad tid och får förenas med  villkor.
Lag (2018:1407)
.
2 a §
Vid ändring av en miljöfarlig verksamhet ska tillståndet  begränsas till att enbart avse ändringen (ändringstillstånd).  Ett ändringstillstånd får dock inte meddelas om
1. ansökan avser tillstånd för hela verksamheten, eller
2. det är olämpligt att tillståndet begränsas till att enbart  avse ändringen av verksamheten.
Lag (2024:963)
.
2 b §
Vid ändring av en sådan vattenverksamhet som avses i 
11 kap. 6 § får tillståndet begränsas till att enbart avse  ändringen (ändringstillstånd), om
1. verksamheten omfattas av en sådan nationell plan som avses  i 11 kap. 28 § och den prövning av verksamheten som ska ske  enligt planen inte har påbörjats, eller
2. det annars är lämpligt.
Lag (2018:1407)
.
2 c §
I fråga om utsläpp av koldioxid, dikväveoxid eller  perfluorkolväten som innebär att en verksamhet omfattas av  tillståndsplikt enligt lagen (2020:1173) om vissa utsläpp av  växthusgaser, får det med stöd av 2 § inte beslutas villkor om  begränsning av utsläppen eller villkor som genom att reglera  använd mängd fossilt bränsle syftar till en begränsning av  koldioxidutsläpp.
Första stycket gäller inte villkor som i fråga om
1. koldioxid behövs för att hindra utsläpp från en verksamhet  med geologisk lagring av koldioxid eller verksamhet med  avskiljning, komprimering eller transport av koldioxid för  sådan lagring, eller
2. dikväveoxid eller perfluorkolväten behövs för att hindra  betydande lokala föroreningar.
Lag (2020:1174)
.
2 d §
Tillståndsmyndigheten får inte med stöd av 2 § besluta villkor i fråga om omgivningsbuller enbart på grund av en bostadsbyggnad i omgivningen, om
1. bostadsbyggnaden ingår i ett område med detaljplan eller omfattas av ett bygglov enligt plan- och bygglagen (2010:900)
och det i planbeskrivningen till planen eller i lovet har angetts beräknade bullervärden, och
2. villkoren skulle innebära strängare krav avseende omgivningsbuller än vad som följer av dessa värden.
Trots första stycket får villkor som innebär strängare krav beslutas om det med hänsyn till de boendes hälsa finns synnerliga skäl för det.
Sådana komplementbostadshus som avses i 9 kap. 4 a § plan-
och bygglagen får aldrig föranleda villkor i fråga om omgivningsbuller.
Lag (2018:1407)
.
2 e §
Regeringen får meddela ytterligare föreskrifter om  sådan tidsbegränsning som avses i 2 §.
Lag (2018:1407)
.
3 §
Tillstånd, godkännande eller dispens enligt balken eller  enligt föreskrifter meddelade med stöd av balken, får för sin  giltighet göras beroende av att den som avser att bedriva  verksamheten ställer säkerhet för kostnaderna för det  avhjälpande av en miljöskada och de andra  återställningsåtgärder som kan komma att behövas med anledning  av verksamheten.
Staten, kommuner, regioner och kommunalförbund behöver dock  inte ställa säkerhet. Den som är skyldig att betala avgift  eller ställa säkerhet enligt lagen (2006:647) om finansiella  åtgärder för hanteringen av restprodukter från kärnteknisk  verksamhet behöver inte ställa säkerhet för åtgärder som  omfattas av sådana avgifter och säkerheter.
En säkerhet ska godtas av prövningsmyndigheten om den, ensam  eller tillsammans med andra säkerheter, visas vara betryggande  för sitt ändamål. Säkerheten kan ställas efter hand enligt en  plan som innebär att säkerheten vid varje tidpunkt tillgodoser  det aktuella behovet.
Lag (2022:1100)
.
4 §
Tillstånd till en anläggning för vindkraft får endast ges om den kommun där anläggningen avses att uppföras har tillstyrkt det.
Första stycket gäller inte om regeringen har tillåtit verksamheten enligt 17 kap.
Lag (2009:652)
.
5 §
Har upphävts genom
lag (2010:882)
.
6 §
Tillstånd, godkännande eller dispens kan vägras den som inte har fullgjort sina skyldigheter enligt tidigare tillstånd, godkännande eller dispens. Detsamma gäller när någon tidigare har underlåtit att ansöka om nödvändigt tillstånd, godkännande eller dispens. Har sådan underlåtelse förekommit kan tillstånd, godkännande eller dispens vägras också om sökanden eller någon som på grund av ägar- eller ansvarsförhållanden har väsentlig anknytning till sökandens verksamhet, har eller har haft sådan anknytning till den verksamhet där underlåtelsen har förekommit.
7 §
Vid prövningen enligt denna balk ska hänsyn tas till  andra verksamheter eller särskilda anläggningar som kan komma  att behövas för att verksamheten ska kunna komma till stånd  eller bedrivas på ett ändamålsenligt sätt.
Lag (2017:955)
.
8 §
Om två eller flera som bedriver eller avser att bedriva  en verksamhet kommer överens om att vidta åtgärder för att  förebygga eller motverka olägenheter för människors hälsa och  miljön, får villkor som avses i 2 § första stycket omfatta  två eller flera verksamheter. Som förutsättning för detta  gäller att möjligheterna att följa miljökvalitetsnormer  enligt 5 kap. ökar eller att fördelar från hälso- och  miljösynpunkt uppnås på något annat sätt.
Frågor enligt första stycket får avgöras genom gemensamt  beslut om tillstånd som innehåller villkor för verksamheterna  eller genom skilda beslut med gemensamma villkor.
Lag (2016:341)
.
9 §
Tillstånd eller dispens och upphävande av tillstånd eller dispens får förenas med skyldighet att utföra eller bekosta
1. särskild undersökning av berört område,
2. särskilda åtgärder för att bevara berört område, och
3. särskilda åtgärder för att kompensera det intrång i allmänna intressen som verksamheten medför.
Denna paragraf innebär inte någon inskränkning av en avhjälpandeansvarigs skyldigheter enligt 10 kap.
Lag (2007:660)
.
10 §
Om en vattenverksamhet har bedrivits utan tillstånd, är verksamhetsutövaren bevisskyldig i fråga om de förhållanden som rådde i vattnet innan verksamheten sattes i gång.
11 §
Om mål eller ärenden enligt denna balk om tillstånd eller dispens till skilda verksamheter prövas samtidigt och verksamheterna på grund av att de berör samma naturresurs eller av någon annan orsak inte kan utövas vid sidan av varandra i enlighet med ansökningarna, skall verksamheterna om möjligt jämkas så att de kan komma till stånd utan väsentlig nackdel för någon av dem. Om en sådan jämkning inte kan göras, skall företräde ges åt den verksamhet som bäst stämmer överens med 3 kap.
Första stycket gäller inte om en samfällighet för de särskilda verksamheterna bildas enligt lagen (1998:812) med särskilda bestämmelser om vattenverksamhet.
Rätt att överklaga
12 §
Överklagbara domar eller beslut får överklagas av
1. den som domen eller beslutet angår, om avgörandet har gått honom eller henne emot,
2. en lokal arbetstagarorganisation som organiserar arbetstagare i den verksamhet som avses med beslutet, såvitt avser domar och beslut i frågor om tillstånd till miljöfarlig verksamhet,
3. en central arbetstagarorganisation enligt lagen (1976:580)
om medbestämmande i arbetslivet, motsvarande organisation på arbetsgivarsidan samt en sammanslutning av konsumenter, såvitt avser beslut som en länsstyrelse eller en central förvaltningsmyndighet har meddelat med stöd av bemyndigande enligt 14 kap., förutsatt att beslutet inte avser ett särskilt fall, och
4. den myndighet, kommunala nämnd eller annan som enligt vad som är särskilt föreskrivet i balken, i föreskrifter meddelade med stöd av balken eller i lagen (2010:897) om gränsälvsöverenskommelse mellan Sverige och Finland har rätt att överklaga.
Denna paragraf innebär inte någon inskränkning av rätten att överklaga enligt bestämmelser i rättegångsbalken.
Lag (2010:898)
.
13 §
Överklagbara domar och beslut om tillstånd, godkännande  eller dispens enligt denna balk, om upphävande av skydd av  områden enligt 7 kap. eller om tillsyn enligt 10 kap. eller i  sådana frågor enligt föreskrifter som har meddelats med stöd  av balken, får överklagas av en ideell förening eller en annan  juridisk person som
1. har till huvudsakligt ändamål att tillvarata naturskydds-  eller miljöskyddsintressen,
2. inte är vinstdrivande,
3. har bedrivit verksamhet i Sverige under minst tre år, och
4. har minst 100 medlemmar eller på annat sätt visar att  verksamheten har allmänhetens stöd.
Rätten att överklaga enligt första stycket gäller även om  överklagandet enbart avser ett villkor eller en annan  bestämmelse i domen eller beslutet och även om domen eller  beslutet är resultatet av en prövning enligt 22 kap. 26 §, 
24 kap. 2, 3, 5, 7, 10, 13 eller 13 a § denna balk eller en  prövning enligt 7 kap. 13, 14 eller 16 § lagen (1998:812) med  särskilda bestämmelser om vattenverksamhet. Rätten att  överklaga enligt första stycket gäller dock inte domar och  beslut som rör Försvarsmakten, Fortifikationsverket,  Försvarets materielverk eller Försvarets radioanstalt.
Den som vill överklaga med stöd av första eller andra stycket  ska göra det innan tiden för överklagande har gått ut för  parterna och sakägarna.
Lag (2023:632)
.
13 a §
En ideell förening eller annan juridisk person som  avses i 13 § första stycket får överklaga överklagbara beslut  enligt föreskrifter som har meddelats med stöd av balken där  tillsynsmyndigheten har bedömt om en anmälningspliktig  verksamhet eller åtgärd kan antas medföra en betydande  miljöpåverkan. I fråga om rätten att överklaga ett sådant  beslut tillämpas 13 § andra och tredje styckena.
Lag (2025:770)
.
14 §
Bestämmelserna i 13 § om vissa ideella föreningars rätt att överklaga gäller i fråga om strandskydd också för en ideell förening som enligt sina stadgar har till ändamål att tillvarata friluftsintressen.
Lag (2009:532)
.
17 kap. Regeringens tillåtlighetsprövning
Obligatorisk tillåtlighetsprövning
1 §
Regeringen ska pröva tillåtligheten av nya  verksamheter av följande slag:
1. anläggningar för kärnteknisk verksamhet som prövas av  regeringen enligt lagen (1984:3) om kärnteknisk verksamhet  samt anläggningar för att bryta ämnen som kan användas för  framställning av kärnbränsle,
2. allmänna farleder, och
3. geologisk lagring av koldioxid, om verksamheten inte avser  lagring för forskningsändamål av mindre än 100 000 ton  koldioxid.
Trots första stycket 1 ska regeringen inte pröva  tillåtligheten av verksamheter som är förbjudna enligt 9 kap. 
6 i §.
Lag (2018:641)
.
2 §
Om det finns särskilda skäl, får regeringen i ett visst fall avstå från att pröva en verksamhet som sägs i 1 §.
Tillåtlighetsprövning efter förbehåll
3 §
Regeringen får för ett visst fall förbehålla sig att pröva  tillåtligheten av en verksamhet som inte omfattas av kravet på  prövning enligt 1 §, om
1. verksamheten i betraktande av de intressen som denna balk  enligt 1 kap. 1 § ska främja kan antas få betydande omfattning  eller bli av ingripande slag,
2. verksamheten utanför ett område som har förtecknats enligt 
7 kap. 27 § kan antas mer än obetydligt skada naturvärdet inom  området, eller
3. verksamheten omfattas av 4 kap. 6 § andra stycket.
Rätten till förbehåll enligt första stycket 2 gäller enbart  verksamhet som är tillståndspliktig enligt balken eller enligt  föreskrifter som har meddelats med stöd av balken.
Om ett mål eller ärende enligt denna balk pågår om  tillståndsprövning av verksamheten, ska regeringen omedelbart  lämna besked om förbehållet till den tillståndsprövande mark-  och miljödomstolen eller myndigheten.
Lag (2022:1799)
.
4 §
I samband med prövningen av en verksamhet enligt 1 eller 3 § får regeringen förbehålla sig prövningen av tillåtligheten av en annan verksamhet, om ansökan avser tillstånd till båda verksamheterna och dessa hänger samman med varandra eller om det är fråga om jämkning eller företräde mellan verksamheterna enligt 16 kap. 11 §. För ett sådant förbehåll gäller 3 § tredje stycket.
4 a §
På kommunfullmäktiges begäran ska regeringen förbehålla sig tillåtlighetsprövningen av en ny verksamhet av något av följande slag, om ett sådant förbehåll är möjligt enligt 3 §
och det inte finns särskilda skäl för att avstå från prövningen:
1. järn-, stål- och andra metallverk samt ferrolegeringsverk,
2. massafabriker och pappersbruk,
3. fabriker för raffinering av råolja eller för tung petrokemisk produktion,
4. fabriker för framställning av baskemikalier eller gödselmedel,
5. cementfabriker,
6. förbränningsanläggningar som har en tillförd effekt om minst 200 megawatt,
7. anläggningar för vindkraft som är tillståndspliktiga enligt föreskrifter som regeringen har meddelat med stöd av 9 kap. 6 §,
8. anläggningar för lagring av minst 50 miljoner normalkubikmeter naturgas,
9. anläggningar för behandling av farligt avfall där huvuddelen av det avfall som avses bli behandlat kommer från andra inrättningar och där mer än 10 000 ton farligt avfall årligen förbränns eller på annat sätt återvinns eller bortskaffas,
10. anläggningar för att utvinna ämnen eller material inom de områden som anges i 4 kap. 5 §,
11. byggande av plattformar som är avsedda att användas vid utvinning av olja eller gas inom havsområden samt annan än helt tillfällig ankring eller förtöjning av sådana plattformar för reparation, ombyggnad eller av någon annan anledning,
12. vattenkraftverk som är avsedda för en installerad generatoreffekt av minst 20 megawatt,
13. vattenregleringar varigenom ett vattenmagasin av minst 100 miljoner kubikmeter under året eller tio miljoner kubikmeter under veckan ska utnyttjas,
14. vattenöverledningar eller andra vattenbortledningar från vattendrag eller sjöar med en normal oreglerad lågvattenföring av minst tio kubikmeter i sekunden i bortledningspunkten eller utloppet, om därigenom en sådan mängd vatten tas i anspråk att vattenföringen understiger fyra femtedelar av den normala oreglerade lågvattenföringen,
15. grundvattentäkter för tillgodogörande av en större vattenmängd än 10 000 kubikmeter om dygnet, om inte minst nio tiondelar av det uttagna vattnet återförs till grundvattenmagasinet,
16. andra vattenregleringar, vattenöverledningar och vattenbortledningar än som har angetts förut, om verksamheten avser någon av sjöarna Vänern, Vättern, Mälaren, Hjälmaren, Storsjön i Jämtland eller Siljan och företaget kan antas få betydande omfattning eller bli av ingripande slag, och
17. flygplatser med en banlängd av minst 2 100 meter.
Lag (2009:652)
.
Underrättelse
5 §
En förvaltningsmyndighet eller kommun som inom sitt  verksamhetsområde får kännedom om en verksamhet som avses i 
3 § ska underrätta regeringen om verksamheten.
Trafikverket ska årligen underrätta regeringen om byggande av  vägar och järnvägar som omfattas av första stycket.
Lag (2025:770)
.
Förutsättningar för tillåtlighet
6 §
Kommunfullmäktiges tillstyrkande krävs för att regeringen  ska få tillåta en verksamhet som
1. avses i 1 § 1, eller
2. avses i 3 § första stycket 1 eller 4 § och inte är en  vattenverksamhet eller trafikanläggning.
Regeringen får trots första stycket tillåta mellanlagring  eller slutlig förvaring av kärnämne eller kärnavfall eller en  verksamhet som anges i 4 a § 6, 7, 8 eller 9, om det från  nationell synpunkt är synnerligen angeläget att verksamheten  kommer till stånd och det inte finns någon annan plats som  bedöms vara lämpligare för verksamheten eller som är lämplig  och har anvisats för verksamheten inom en annan kommun som  kan antas godta en placering där.
Lag (2017:955)
.
6 a §
Har upphävts genom
lag (2023:866)
.
Särskilda villkor
7 §
Om regeringen finner att en verksamhet får komma till stånd enligt detta kapitel, får regeringen besluta om särskilda villkor för att tillgodose allmänna intressen.
Om verksamheten avser geologisk lagring av koldioxid, får regeringen även besluta om villkor som behövs med hänsyn till synpunkter som Europeiska kommissionen har lämnat i samband med tillåtlighetsprövningen.
Lag (2012:430)
.
Mindre avvikelse
8 §
Om det finns särskilda skäl får länsstyrelsen tillåta en mindre avvikelse från ett tillåtlighetsbeslut som gäller en väg eller järnväg.
Lag (2012:441)
.
17 a kap. Har upphävts genom
lag (2021:876)
.
18 kap. Regeringens prövning av överklagade avgöranden m.m.
1 §
Regeringen prövar efter överklagande
1. beslut av statliga myndigheter i frågor som rör bildande,  ändring eller upphävande av nationalparker, naturreservat,  kulturreservat, naturminnen, strandskyddsområden,  miljöskyddsområden eller vattenskyddsområden, utom frågor om  ersättning,
2. beslut av försvarsinspektören för hälsa och miljö enligt  denna balk eller enligt föreskrifter som har meddelats med  stöd av balken,
3. beslut av länsstyrelsen enligt 17 kap. 8 § att tillåta en  mindre avvikelse, och
4. andra beslut för vilka det är föreskrivet att de ska  överklagas till regeringen.
Lag (2017:782)
.
2 §
Regeringens prövning av frågor som avses i 17 kap. 1 § sker efter överlämnande, om tillståndsplikt gäller för verksamheten.
19 kap. Förvaltningsmyndigheternas och kommunernas prövning
Allmänt om prövningen
1 §
Förvaltningsmyndigheterna och kommunerna prövar ärenden enligt vad som är föreskrivet i balken eller enligt föreskrifter som har meddelats med stöd av balken.
Kommuners beslut i frågor som rör bildande, ändring eller upphävande av naturreservat, kulturreservat, naturminnen, biotopskyddsområden, djur- och växtskyddsområden, strandskyddsområden eller vattenskyddsområden, utom frågor om ersättning, får överklagas hos länsstyrelsen om inte annat är särskilt föreskrivet. Kommunala nämnders beslut i särskilda fall får överklagas hos länsstyrelsen, om inte annat är särskilt föreskrivet.
Länsstyrelsens och andra statliga myndigheters beslut i särskilda fall får överklagas hos mark- och miljödomstol enligt 21 kap. 1 § andra stycket. Detsamma gäller beslut av en annan myndighet än regeringen om att bilda, ändra eller upphäva ett biotopskyddsområde.
Lag (2010:923)
.
2 §
Om en förvaltningsmyndighet eller kommun finner att en verksamhet eller åtgärd endast kan tillåtas enligt 2 kap. 9 §
första stycket eller 10 § eller enligt 7 kap. 29 §, skall förvaltningsmyndigheten eller kommunen med eget yttrande överlämna frågan till regeringens avgörande. Detsamma gäller om regeringen skall pröva tillåtligheten enligt 17 kap. 1 § eller om regeringen har förbehållit sig prövningen av tillåtligheten enligt 17 kap. 3 §.
Att det finns en skyldighet att underrätta regeringen om verksamhet enligt 17 kap. 3 § framgår av 17 kap. 5 §.
Lag (2001:437)
.
3 §
Vad som sägs i 21 kap. 3 § om handläggningen vid mark- och miljödomstol gäller även för en länsstyrelse som handlägger ett tillståndsärende eller handlägger ett anmälningsärende enligt 11 kap. 9 a § första stycket, om ärendet annars skulle ha prövats av en kommun.
Lag (2010:923)
.
Statlig kontroll av vissa kommunala beslut
3 a §
Om en kommun tillåter en verksamhet eller åtgärd  enligt en bestämmelse om undantag som avses i 5 kap. 6 §  eller ger dispens från bestämmelserna i 7 kap. 15 §, ska  kommunen skicka beslutet till länsstyrelsen.
Beslut enligt en bestämmelse om undantag som avses i 5 kap. 
6 § ska skickas till den länsstyrelse som är vattenmyndighet.
Lag (2018:1407)
.
3 b §
Länsstyrelsen ska pröva en kommuns beslut som  avses i 3 a §, om det finns skäl att anta att
1. det inte finns förutsättningar för tillåtandet eller  dispensen, eller
2. en brist i ärendets handläggning kan ha haft betydelse för  utgången i frågan om tillåtande eller dispens.
Länsstyrelsen ska inom tre veckor från den dag då kommunens  beslut kom in till länsstyrelsen ta ställning till om det  finns något sådant prövningsskäl som anges i första stycket  och besluta i frågan om en prövning ska ske eller inte.  Länsstyrelsens beslut får inte överklagas.
Länsstyrelsen ska upphäva kommunens beslut, om det inte finns  förutsättningar för tillåtandet eller dispensen.
Lag (2018:1407)
.
3 c §
Länsstyrelsens prövning enligt 3 b § i frågor om  undantag som avses i 5 kap. 6 § ska göras av den länsstyrelse  som är vattenmyndighet.
Lag (2018:1407)
.
Särskilt om prövningen av miljöfarlig verksamhet
4 §
Länsstyrelser eller kommunala nämnder ska
1. genom kungörelse i ortstidning eller på annat lämpligt  sätt ge den som kan beröras av verksamheten tillfälle att  yttra sig,
2. samråda med de statliga och kommunala myndigheter som har  väsentliga intressen att bevaka i saken,
3. hålla sammanträde med den som saken angår och besiktning  på platsen om det behövs för utredningen i ärendet, och
4. underrätta den som har gjort en ansökan eller kommit med  synpunkter genom någon annan än honom eller henne själv och  ge honom eller henne tillfälle att yttra sig om inte annat  följer av 25 § förvaltningslagen (2017:900).
Lag (2018:779)
.
5 §
I ett ärende som prövas av länsstyrelsen eller en kommunal  nämnd ska länsstyrelsen eller nämnden tillämpa bestämmelserna
1. i 22 kap. 1 och 1 d-1 g §§ om ansökans form och innehåll,
2. i 22 kap. 2 § om en ansökans ingivande och brister i den,
3. i 22 kap. 2 a § om prövningar som avses i 24 kap. 3, 5, 8, 
9 och 13 §§,
4. i 22 kap. 3 och 3 a §§ om kungörelses innehåll,
5. i 22 kap. 6 § om talerätt,
6. i 22 kap. 9 § om rätt att företräda fastighet,
7. i 22 kap. 12 och 13 §§ om sakkunniga och om att inhämta  yttrande,
8. i 3 kap. 4 § lagen (2010:921) om mark- och miljödomstolar  om undersökning på platsen,
9. i 22 kap. 25 § första stycket 1-3 och 5-11, andra stycket  sista meningen och tredje stycket samt 25 a-25 c och 25 f-
25 h §§ om en tillståndsdoms innehåll,
10. i 22 kap. 26 § om särskild dom,
11. i 22 kap. 27 § första stycket, andra stycket andra  meningen samt tredje stycket första meningen om uppskjutna  frågor och provisoriska föreskrifter,
12. i 22 kap. 28 § första stycket första meningen om  verkställighetsförordnande, och
13. i 23 kap. 3 § när det gäller särskilt överklagande i  frågor om sakkunniga som avses i 22 kap. 12 §.
Lag (2024:963)
.
Särskilt om länsstyrelsens miljöprövningsdelegation
5 a §
I ett ärende som prövas av länsstyrelsens  miljöprövningsdelegation ska miljöprövningsdelegationen utöver  det som anges i 5 § tillämpa bestämmelserna i
1. 22 kap. 10 § om synpunkter på ansökan,
2. 22 kap. 10 a § om komplettering av ansökan och  sammanställning av svar på synpunkter,
3. 22 kap. 11 § och 11 a § första och andra styckena om  förberedelse, och
4. 22 kap. 11 b § om tidsplaner.
Lag (2024:963)
.
6 §
En ansökan om tillstånd enligt 7 kap. 28 a § ska  innehålla en beskrivning av verksamhetens eller åtgärdens  konsekvenser för syftet med att bevara området och en  redogörelse för de alternativ som övervägts med en motivering  till varför ett visst alternativ valts. Om det enligt 6 kap.  krävs en specifik miljöbedömning, ska ansökan innehålla en  miljökonsekvensbeskrivning enligt det kapitlet.
Lag (2017:955)
.
20 kap. Har upphävts genom
lag (2010:923)
.
21 kap. Mål i mark- och miljödomstol
1 §
Mark- och miljödomstol prövar som första instans mål om
1. miljöfarlig verksamhet som är ansökningsmål enligt 1 a §  första stycket,
2. vattenverksamhet och vattenanläggningar enligt 11 kap. samt  lagen (1998:812) med särskilda bestämmelser om  vattenverksamhet, utom verksamheter som avser markavvattning  vilka ska prövas av länsstyrelsen och säkerhetsklassificering  av dammar,
3. markavvattningar som enligt lagen med särskilda  bestämmelser om vattenverksamhet har överlämnats från  länsstyrelsen eller anmälts av en lantmäterimyndighet,
4. ersättning för skada och intrång enligt 28 kap. 2-5 §§,
5. ersättning och inlösen vid ingripande av det allmänna  enligt denna balk och vid vattenverksamhet, om inte annat har  särskilt föreskrivits,
6. ersättning för miljöskador och inlösen enligt 32 kap.,  talan om förbud eller försiktighetsmått enligt 32 kap. 12 §  samt grupptalan enligt 32 kap. 13 §,
7. fördelning av solidariskt ansvar mellan flera enligt 
10 kap. 6 och 7 §§ på talan av någon av de solidariskt  ansvariga,
8. utdömande av vite enligt ett föreläggande som har förenats  med vite med stöd av balken, efter särskild ansökan av den  myndighet som har beslutat vitesföreläggandet eller, om  vitesföreläggandet har beslutats i förfarandet, med  tillämpning av 6 § andra stycket lagen (1985:206) om viten,
9. kostnadsansvar för fastighetsägare enligt 10 kap. 9 §,
10. fördelning av kostnader för gemensamt utnyttjande av  information enligt det som följer av artiklarna 27.6 och 30.3  i Europaparlamentets och rådets förordning (EG) nr 1907/2006  av den 18 december 2006 om registrering, utvärdering,  godkännande och begränsning av kemikalier (Reach), inrättande  av en europeisk kemikaliemyndighet, ändring av direktiv 
1999/45/EG och upphävande av rådets förordning (EEG) 793/93  och kommissionens förordning (EG) nr 1488/94 samt rådets  direktiv 76/769/EEG och kommissionens direktiv 91/155/EEG, 
93/67/EEG, 93/105/EG och 2000/21/EG,
11. fördelning av kostnader för utbyte av information enligt  det som följer av artikel 62.6 i Europaparlamentets och rådets  förordning (EG) nr 1107/2009 av den 21 oktober 2009 om  utsläppande av växtskyddsmedel på marknaden och om upphävande  av rådets direktiv 79/117/EEG och 91/414/EEG,
12. fördelning av kostnader för gemensamt utnyttjande av  information enligt det som följer av artikel 63.3 i  Europaparlamentets och rådets förordning (EU) nr 528/2012 av  den 22 maj 2012 om tillhandahållande på marknaden och  användning av biocidprodukter, och
13. ersättningsansvar enligt 15 kap. 16 b § första stycket för  godkända producentansvarsorganisationer för förpackningar.
Mark- och miljödomstol prövar, om inte annat är föreskrivet,  efter överklagande enligt 19 kap. 1 § tredje stycket,  länsstyrelsens och andra statliga myndigheters beslut enligt  denna balk eller föreskrifter som har meddelats med stöd av  balken samt enligt lagen med särskilda bestämmelser om  vattenverksamhet. Att mark- och miljödomstol efter  överklagande prövar Kronofogdemyndighetens beslut om  handräckning framgår av 26 kap. 17 § andra stycket.
Lag (2022:1100)
.
1 a §
Ansökningsmål är mål
1. om tillstånd till miljöfarlig verksamhet som avses i 
9 kap. 6 § som inte ska prövas av en länsstyrelse eller en  kommun enligt föreskrifter som har meddelats med stöd av 
9 kap. 8 §,
2. om tillstånd till vattenverksamhet enligt 11 kap. 9 § som  inte ska prövas av en länsstyrelse,
3. om godkännande enligt 11 kap. 16 § av ett utfört ändrings-  eller lagningsarbete eller av åtgärder som strider mot  meddelade bestämmelser om innehållande och tappning av vatten,  om arbetet eller åtgärderna inte avser en markavvattning som  ska prövas av en länsstyrelse,
4. om tillstånd enligt 11 kap. till utrivning av en  vattenanläggning eller tillståndsprövning enligt 11 kap. 22 §,
5. om förlängning enligt 24 kap. 2 § andra stycket av  genomförandetiden eller den tid inom vilken verksamheten ska  ha satts igång,
6. om återkallelse eller förbud mot fortsatt verksamhet enligt 
24 kap. 3 §,
7. om omprövning enligt 24 kap. 5-14 §§ som inte ska prövas av  en länsstyrelse eller en kommun enligt föreskrifter som har  meddelats med stöd av 9 kap. 8 §,
8. om giltighetsförlängning enligt 24 kap. 14 a §,
9. enligt 7 kap. 1 § lagen (1998:812) med särskilda  bestämmelser om vattenverksamhet, eller
10. om omprövning enligt 7 kap. 13-15 §§ lagen med särskilda  bestämmelser om vattenverksamhet.
Mark- och miljödomstol får besluta att ett ansökningsmål som  gäller uteslutande en viss eller vissa sakägare ska behandlas  enligt det som gäller för stämningsmål enligt 7 kap. lagen med  särskilda bestämmelser om vattenverksamhet, om sökanden medger  det och målet kan avgöras med bindande verkan endast mot dessa  sakägare.
Lag (2024:963)
.
2 §
Talan i mål som inte enligt 1 a § är ansökningsmål väcks genom ansökan om stämning, om inte annat är särskilt föreskrivet. Beträffande vissa stämningsmål finns föreskrifter i 7 kap. lagen (1998:812) med särskilda bestämmelser om vattenverksamhet. Mål som har överklagats till en mark- och miljödomstol handläggs enligt bestämmelserna i 5 kap. lagen (2010:921) om mark- och miljödomstolar.
Lag (2010:923)
.
3 §
Även i annat fall än som avses i 14 kap. 1-7 §§
rättegångsbalken får mål eller ärende enligt denna balk handläggas i en och samma rättegång, om de har samma sökande och avser samma verksamhet eller verksamheter som har samband med varandra. Om en mark- och miljödomstol prövar ett sådant mål eller ärende, får en ansökan i ett annat sådant ärende göras hos domstolen, även om ärendet annars skulle ha prövats av en förvaltningsmyndighet eller kommun. Om ett ärende som prövats av en förvaltningsmyndighet eller kommun handläggs gemensamt med ansökningsmål, gäller inte vad som sägs i 5 kap. 1-4 §§ lagen (2010:921) om mark- och miljödomstolar.
En mark- och miljödomstol får vid handläggningen av ett mål eller ärende som sägs i första stycket förbehålla sig prövningen av ett annat sådant ärende som handläggs vid en förvaltningsmyndighet eller en kommun.
Vad som sägs i första och andra styckena om ärenden gäller enbart sådana ärenden där myndighetens avgörande inte slutligen kan överklagas till regeringen.
Lag (2010:923)
.
4 §
Väcker någon talan vid mark- och miljödomstolen om förbud mot miljöfarlig verksamhet eller om skyldighet för den som utövar eller ämnar utöva sådan verksamhet att vidta försiktighetsmått och är frågan om tillstånd till verksamheten enligt denna balk under prövning eller kommer den under prövning innan mark- och miljödomstolen har avgjort målet, får mark- och miljödomstolen inte avgöra målet förrän tillståndsfrågan har prövats.
Lag (2010:923)
.
5 §
Har en tillsynsmyndighet med stöd av 26 kap. 9 § första stycket förbjudit miljöfarlig verksamhet eller beslutat att den som bedriver eller avser att bedriva sådan verksamhet skall vidta försiktighetsmått och begärs tillstånd enligt denna balk, kan mark- och miljödomstolen, om sökanden ställer säkerhet för kostnad och skada, bestämma att tillsynsmyndighetens beslut inte får verkställas förrän tillståndsfrågan har avgjorts eller domstolen föreskriver något annat.
I fråga om slaget av säkerhet gäller 2 kap. 25 §
utsökningsbalken. Säkerheten skall prövas av domstolen och förvaras av länsstyrelsen.
Lag (2010:923)
.
6 §
Har upphävts genom
lag (2010:923)
.
7 §
Om mark- och miljödomstolen finner att en verksamhet eller åtgärd endast kan tillåtas enligt 2 kap. 9 § första stycket eller 10 § eller enligt 7 kap. 29 §, ska mark- och miljödomstolen med eget yttrande överlämna frågan till regeringen för prövning. Detsamma gäller om regeringen ska pröva tillåtligheten enligt 17 kap. 1 § eller om regeringen har förbehållit sig prövningen av tillåtligheten enligt 17 kap. 3 §.
Om mark- och miljödomstolen finner att ett mål hos domstolen rör även ett annat allmänt intresse av synnerlig vikt än sådant som avses i 1 kap. 1 §, ska domstolen med eget yttrande överlämna målet till regeringen för prövning.
Detsamma gäller om Naturvårdsverket eller Havs- och vattenmyndigheten begär att målet av sådan anledning ska överlämnas till regeringen. Är det fråga om en statlig myndighets beslut som rör Försvarsmakten, Fortifikationsverket, Försvarets materielverk eller Försvarets radioanstalt, ska domstolen alltid med eget yttrande överlämna ärendet till regeringen för prövning.
Lag (2011:608)
.
22 kap. Förfarandet vid mark- och miljödomstolarna i ansökningsmål
1 §
En ansökan i ett ansökningsmål ska vara skriftlig. Den ska  innehålla
1. ritningar och tekniska beskrivningar med uppgifter om  förhållandena på platsen, om produktionsmängd eller liknande,  om användningen av råvaror, andra insatsvaror och ämnen och om  energianvändning,
2. uppgifter om utsläppskällor, om arten och mängden av alla  förutsebara utsläpp och om förslag till de åtgärder som kan  behövas dels för att förebygga uppkomsten av avfall, dels för  att förbereda för återanvändning, materialåtervinning och  annan återvinning av det avfall som anläggningen ger upphov  till,
3. en miljökonsekvensbeskrivning eller ett förenklat underlag  när det krävs enligt 6 kap.,
4. förslag till skyddsåtgärder eller andra försiktighetsmått  samt de övriga uppgifter som behövs för att bedöma hur de  allmänna hänsynsreglerna i 2 kap. följs,
5. förslag till övervakning och kontroll av verksamheten,
6. det handlingsprogram och den säkerhetsrapport som krävs  enligt lagen (1999:381) om åtgärder för att förebygga och  begränsa följderna av allvarliga kemikalieolyckor, om den  verksamhet eller åtgärd som målet avser omfattas av den lagen,
7. en statusrapport när det krävs enligt föreskrifter som har  meddelats med stöd av 10 kap. 21 § första stycket 5,
8. en avfallshanteringsplan för utvinningsavfall när en sådan  krävs enligt föreskrifter som har meddelats med stöd av 
15 kap. 40 §, och
9. en icke-teknisk sammanfattning av de uppgifter som anges i 
1-8.
Lag (2024:963)
.
1 a §
I mål om vattenverksamhet ska ansökan, utöver det som  anges i 1 §, innehålla
1. uppgift om huruvida det finns fastigheter som berörs av  vattenverksamheten eller inte och i förekommande fall namn  och adress på ägarna och berörda innehavare av särskild rätt  till fastigheterna, och
2. uppgifter om de ersättningsbelopp som sökanden erbjuder  varje sakägare, om det inte på grund av verksamhetens  omfattning bör anstå med sådana uppgifter.
I 7 kap. 4 § lagen (1998:812) med särskilda bestämmelser om  vattenverksamhet finns det ytterligare bestämmelser om vad en  ansökan i vissa fall ska innehålla i mål om  vattenverksamhet.
Lag (2017:955)
.
1 b §
En ansökan om tillstånd till geologisk lagring av  koldioxid ska, utöver det som anges i 1 §, innehålla
1. uppgift om vem som driver eller avser att driva  lagringsverksamheten,
2. en beskrivning av verksamhetsutövarens tekniska kompetens  och handlingar som styrker kompetensen,
3. en beskrivning av den geologiska formationens egenskaper,  lagringsplatsen och det område runt lagringsplatsen som med  hänsyn till de geologiska förhållandena har betydelse för  lagringens integritet och säkerhet,
4. uppgift om den totala mängd koldioxid som ska lagras,
5. en beskrivning av varifrån den koldioxid som ska tillföras  lagringsplatsen kommer och hur den ska transporteras till  lagringsplatsen,
6. uppgift om sammansättningen av den koldioxidström som ska  tillföras lagringsplatsen (injekteras),
7. uppgifter om injektionstakt och injektionstryck,
8. en beskrivning av den anläggning som ska användas för att  tillföra koldioxid till lagringsplatsen,
9. en bedömning av den förväntade lagringssäkerheten,
10. uppgifter som visar att den finansiella säkerhet som  krävs enligt 15 kap. 37 § kommer att vara giltig och i kraft  innan koldioxid tillförs lagringsplatsen,
11. ett förslag till en plan för övervakning av  lagringsplatsen,
12. ett förslag till en plan för underhåll efter det att  lagringsplatsen har stängts för ytterligare tillförsel av  koldioxid, och
13. ett förslag till en plan för åtgärder som behövs för att  avhjälpa risker för koldioxidutsläpp.
Lag (2017:955)
.
1 c §
En ansökan om tillstånd till en ny förbränningsanläggning med en nominell elektrisk effekt på 300 megawatt eller mer ska utöver det som anges i 1 § första stycket innehålla en redogörelse för
1. om det finns tillgängliga och lämpliga geologiska lagringsplatser för koldioxid där koldioxid från anläggningen kan lagras,
2. de tekniska och ekonomiska förutsättningarna för transport av koldioxid till möjliga lagringsplatser, och
3. de tekniska och ekonomiska förutsättningarna för att efter driftstarten installera den utrustning som behövs för avskiljning av koldioxid från anläggningen.
Lag (2017:955)
.
1 d §
En ansökan om omprövning eller om tillstånd att ändra en  verksamhet ska innehålla en redogörelse för alla  tillståndsbestämmelser och villkor som gäller för verksamheten  enligt tidigare tillstånd.
Om ansökan avser ett ändringstillstånd enligt 16 kap. 2 a §,  ska ansökan också innehålla
1. de uppgifter som behövs för att bedöma att det inte är  olämpligt att tillståndet begränsas till att enbart avse  ändringen av verksamheten, och
2. en avfallshanteringsplan för utvinningsavfall när en sådan  krävs enligt föreskrifter som har meddelats med stöd av 
15 kap. 40 §.
Om ansökan avser en omprövning enligt 24 kap. 13 a § ska den  också innehålla en redogörelse för de arbeten som återstår för  den tillståndsgivna vattenverksamheten.
Lag (2024:963)
.
1 e §
En ansökan om tillstånd till en anläggning där en kostnads-nyttoanalys ska utföras enligt 3 § lagen (2014:268)
om vissa kostnads-nyttoanalyser på energiområdet, ska utöver det som anges i 1 § första stycket innehålla
1. en redovisning av slutsatserna i en kostnads-nyttoanalys som godkänts enligt den lagen, och
2. beslutet om godkännande av analysen enligt samma lag.
Första stycket gäller även då ansökan avser ändringstillstånd enligt 16 kap. 2 § första stycket.
Lag (2017:955)
.
1 f §
En ansökan om tillstånd till en verksamhet som omfattas  av krav på säkerhet enligt 9 kap. 6 e § eller 15 kap. 35, 36 a  eller 37 § ska innehålla en beräkning av vilket belopp  säkerheten bör uppgå till och ett underlag för denna  beräkning.
Lag (2022:1100)
.
1 g §
En ansökan om giltighetsförlängning av ett tillstånd  enligt 24 kap. 14 a § ska innehålla den utredning om  verksamheten och övriga förhållanden som behövs för  prövningen.
En ansökan om giltighetsförlängning av ett tillstånd som avses  i 7 kap. 28 a § miljöbalken ska även innehålla en utredning  som visar hur verksamheten ensam eller tillsammans med andra  verksamheter eller åtgärder kan komma att påverka miljön i  naturområdet.
Lag (2024:963)
.
2 §
Ansökningshandlingarna ska lämnas in i det antal exemplar  som mark- och miljödomstolen anser behövs och i det format som  domstolen anger.
Domstolen ska förelägga sökanden att inom viss tid avhjälpa en  brist i ansökan som består i att ansökningshandlingarna
1. inte har lämnats in i rätt antal exemplar eller format,  eller
2. är ofullständiga på annat sätt.
Om sökanden inte följer föreläggandet, får domstolen besluta  att bristen ska avhjälpas på sökandens bekostnad eller, om  bristen är så väsentlig att ansökan inte kan ligga till grund  för prövning av målet, avvisa ansökan.
Lag (2024:963)
.
2 a §
Den som har tillstånd, dispens eller godkännande är vid  prövning av frågor som avses i 24 kap. 3, 5, 8, 9, 13 och 
13 a §§ skyldig att tillhandahålla den utredning om  verksamheten och övriga förhållanden som behövs för  prövningen. Mark- och miljödomstolen får förelägga denne att  tillhandahålla den utredning som behövs. Föreläggandet får  förenas med vite.
Lag (2023:632)
.
3 §
Om en ansökan tas upp till prövning, ska mark- och  miljödomstolen utfärda en kungörelse. Kungörelsen ska  innehålla
1. en kortfattad redogörelse för ansökan och i mål om  vattenverksamhet uppgift om de fastigheter som kan beröras,
2. en upplysning om innehållet i 7 §, om den inte kan lämnas  på annat lämpligt sätt, samt en upplysning om innehållet i 10  och 19 §§,
3. sista tidpunkt för synpunkter enligt 10 §,
4. ett tillkännagivande om att kallelser och andra meddelanden  i målet till parterna kommer att införas i alla, eller vissa  namngivna ortstidningar och att de, om de inte särskilt  skickas till en part, hålls tillgängliga i akten, och
5. uppgift om en webbplats eller en lokal där akten hålls  tillgänglig.
Om målet kan komma att avgöras på handlingarna, ska det anges  i kungörelsen.
Lag (2024:963)
.
3 a §
Om en kungörelse enligt 3 § avser en verksamhet eller åtgärd som omfattas av lagen (1999:381) om åtgärder för att förebygga och begränsa följderna av allvarliga kemikalieolyckor, ska kungörelsen innehålla en upplysning om detta.
Lag (2015:232)
.
3 b §
Kungörelsen ska snarast införas i ortstidning.
I mål om vattenverksamhet ska en utskrift av kungörelsen  sändas till varje sakägare som har angetts i ansökan eller som  på annat sätt är känd för domstolen.
Om ansökan berör fast egendom som är samfälld för flera  fastigheter, behöver någon utskrift av kungörelsen inte sändas  till de särskilda delägarna i samfälligheten. Finns en känd  styrelse för samfälligheten, ska en utskrift av kungörelsen  sändas till styrelsen.
Lag (2024:963)
.
4 §
Mark- och miljödomstolen ska skicka ansökningshandlingarna  och kungörelsen till Naturvårdsverket, Havs- och  vattenmyndigheten, Myndigheten för samhällsskydd och  beredskap, länsstyrelsen och den eller de berörda kommunala  nämnder som fullgör uppgifter inom miljö- och  hälsoskyddsområdet. Handlingarna behöver dock inte skickas  över, om det kan antas att det allmänna fiskeintresset eller  något annat allmänt intresse inte berörs av verksamheten.
Kungörelsen ska även skickas till berörda kommuner och andra  myndigheter vars verksamhet kan beröras av ansökan.
Om målet avser geologisk lagring av koldioxid, ska domstolen  alltid skicka ansökningshandlingarna till Sveriges geologiska  undersökning och Europeiska kommissionen och underrätta dem om  var handlingarna i målet finns tillgängliga. Detta ska göras  inom en månad från det att ansökan kom in till domstolen.
Lag (2024:963)
.
5 §
Kungörelsen ska delges
1. styrelsen eller någon annan som förvaltar en av ansökan berörd kanal- eller slussanläggning eller annan allmän farled eller en hamn eller flottled som är allmän,
2. styrelsen för ett av ansökan berört vattenförbund samt styrelsen eller någon annan som förvaltar en berörd samfällighet enligt denna lag eller  motsvarande äldre bestämmelser,
3. ägaren av en anläggning för tillgodogörande av vattenkraft, om med ansökan avses ianspråktagande av den tillgodogjorda kraften,
4. ägaren av den strömfallsfastighet från vilken andelskraft tillhandahålls, när det är fråga om en ansökan enligt 7 kap.
1 § andra stycket 3 lagen (1998:812) med särskilda bestämmelser om vattenverksamhet, och
5. innehavaren av det tillstånd som avses med en ansökan enligt 21 kap. 1 a § första stycket 6 eller 7 miljöbalken.
Lag (2010:923)
.
6 §
Naturvårdsverket, Havs- och vattenmyndigheten, Myndigheten  för samhällsskydd och beredskap och länsstyrelsen ska, när det  behövs, föra talan i målet för att tillvarata miljöintressen  och andra allmänna intressen.
En kommun får föra talan för att tillvarata miljöintressen och  andra allmänna intressen inom kommunen.
Lag (2024:963)
.
7 §
Ägare av fastigheter som berörs av en ansökan i ett mål om vattenverksamhet skall till mark- och miljödomstolen uppge innehavare av servitut, nyttjanderätt eller rätt till elektrisk kraft som har upplåtits i fastigheten. Underlåts detta utan giltigt skäl och uppstår på grund av detta skada för sådana sakägare, skall fastighetsägaren ersätta skadan.
Lag (2010:923)
.
8 §
Har en sakägare uppgetts eller på annat sätt blivit känd för mark- och miljödomstolen först efter det att kungörelsen har utfärdats och har sakägaren inte fört talan i målet, skall sakägaren på lämpligt sätt ges tillfälle att yttra sig.
Handläggningen av målet får dock inte uppehållas.
Lag (2010:923)
.
9 §
Om det råder tvist om en fastighet som påverkas av den i målet avsedda verksamheten, har den av de tvistande som innehar fastigheten med äganderättsanspråk rätt att företräda fastigheten i målet, till dess den lagligen vinns från innehavaren.
En ny ägare får inte rubba vare sig överenskommelser som den förre ägaren har ingått eller andra åtgärder som har vidtagits i målet och som är bindande för den förre ägaren. Om den förre ägaren har erhållit meddelanden och kallelser i målet, behövs inte några nya meddelanden eller kallelser till den nye ägaren.
10 §
Synpunkter på en ansökan ska lämnas skriftligen till  mark- och miljödomstolen i det format, i det antal exemplar  och inom den tid som domstolen har angett. Om domstolen begär  det ska den som har lämnat synpunkter lämna en skriftlig  sammanställning av dem.
Ett exemplar av synpunkterna och av sammanställningen, om en  sådan har begärts, ska sändas till den sökande.
Lag (2024:963)
.
10 a §
Om mark- och miljödomstolen begär det ska sökanden  lämna in
1. en komplettering i form av en uppdaterad ansökan, eller
2. en skriftlig sammanställning av de svar som sökanden har  lämnat med anledning av synpunkter på ansökan.
Lag (2024:963)
.
11 §
Den fortsatta förberedelsen av målet kan vara skriftlig  eller muntlig.
Mark- och miljödomstolen ska under förberedelsen se till att  utredningen i målet får den inriktning och omfattning som  krävs med hänsyn till verksamhetens eller åtgärdens art och  omfattning samt väsentliga miljöeffekter. Domstolen ska driva  förberedelsen med inriktning på ett effektivt avgörande av  målet.
Lag (2024:963)
.
11 a §
Mark- och miljödomstolen bestämmer vad en muntlig  förberedelse ska avse och vilka som ska kallas till  förberedelsen. Kallelsen ska delges eller kungöras i  ortstidning.
De som närvarar vid förberedelsen får åberopa handlingar som  de har lämnat in. En redogörelse bör lämnas för handlingarnas  innehåll.
Vid den muntliga förberedelsen får tredskodom inte meddelas.
Lag (2024:963)
.
11 b §
Domstolen ska senast i anslutning till kungörelsen  enligt 3 § upprätta en tidsplan för målets handläggning, om  det inte på grund av målets beskaffenhet eller av något annat  särskilt skäl är obehövligt.
Om en part eller remissinstans bedömer att tidsplanen inte kan  hållas, ska detta genast anmälas till domstolen. Om domstolen  bedömer att tidsplanen inte kan hållas, ska parter och  remissinstanser underrättas om detta.
Lag (2024:963)
.
12 §
Om det för bedömning av målet behövs någon särskild utredning eller värdering, kan mark- och miljödomstolen förordna en eller flera sakkunniga att efter förberedande undersökning avge utlåtande i målet. Sådan undersökning skall verkställas snarast möjligt. Om det behövs med hänsyn till målets beskaffenhet eller ändamålet med undersökningen, skall domstolen på ett lämpligt sätt underrätta parterna om tiden för undersökningen.
Lag (2010:923)
.
13 §
I mål som avser en verksamhet eller åtgärd som  påverkar vattenmiljön ska mark- och miljödomstolen hämta in  ett yttrande från den länsstyrelse som är berörd  vattenmyndighet, om
1. utredningen i målet ger anledning att anta att
a) något förhållande av betydelse för  miljökvalitetsnormgivningen inte överensstämmer med det som  lagts till grund för en sådan norm, och
b) den bristande överensstämmelsen har betydelse för  möjligheten att bestämma rimliga och ändamålsenliga  miljövillkor, eller
2. prövningen avser en fråga om att tillåta en verksamhet  eller åtgärd med stöd av bestämmelser om undantag från 5 kap. 
4 §.
I en begäran om yttrande enligt första stycket 1 ska  domstolen redogöra för den bristande överensstämmelsen och de  skäl som talar för att ändra miljökvalitetsnormerna så att  bristen avhjälps.
Lag (2018:1407)
.
13 a §
I mål om tillstånd till gruvdrift eller gruvanläggning  för brytning, provbrytning, bearbetning eller anrikning där en  säkerhet ska ställas enligt 15 kap. 36 a § ska mark- och  miljödomstolen hämta in ett yttrande från Riksgäldskontoret i  fråga om beräkningen av storleken på säkerheten.
Före prövningen av om säkerheten ska godtas enligt 15 kap. 
36 b § ska ett yttrande i fråga om godtagandet hämtas in från  Riksgäldskontoret.
Lag (2022:1100)
.
14 §
På begäran av sökanden får mark- och miljödomstolen utan huvudförhandling besluta att åtgärder får vidtas för att förebygga eller minska skador eller olägenheter, innan frågan om sådana åtgärder slutligen avgörs. Som villkor gäller att den sökande hos länsstyrelsen ställer säkerhet för den ersättning som den sökande kan bli skyldig att betala på grund av åtgärderna. I fråga om slaget av säkerhet gäller 2 kap. 25 §
utsökningsbalken.
Beslutet gäller omedelbart, men det kan ändras när förhållandena föranleder det.
Lag (2010:923)
.
15 §
Framgår det av ett utlåtande enligt 12 § eller på annat sätt att den sökta verksamheten berör fastigheter som inte har angivits i kungörelsen enligt 3 §, skall mark- och miljödomstolen med tillämpning av den paragrafen ge ägare och innehavare av särskilda rättigheter till sådana fastigheter tillfälle att yttra sig.
Om det är lämpligare får mark- och miljödomstolen kalla sakägarna till huvudförhandlingen i målet. Kallelserna skall senast åtta dagar före huvudförhandlingen delges sakägarna i den ordning som gäller för delgivning av stämning i tvistemål.
Lag (2010:923)
.
16 §
Domstolen ska avgöra mål efter huvudförhandling, om det  inte med hänsyn till utredningen i målet är tillräckligt med  skriftlig handläggning.
Om parterna begär det ska huvudförhandling hållas.  Huvudförhandling behöver dock inte hållas i frågor som avses i 
26 § andra stycket och inte heller i fall som avses i 
42 kap. 18 § första stycket 1, 3 och 4 rättegångsbalken eller  om det annars är uppenbart obehövligt.
Lag (2024:963)
.
16 a §
Domstolen ska lämna besked om tid och plats för  huvudförhandling till parterna i god tid och på det sätt som  har bestämts för kallelser till dem. Om det finns anledning,  ska det i kallelsen lämnas uppgift om de frågor som avses  behandlas vid huvudförhandlingen.
Om någon part bör infinna sig personligen vid  huvudförhandlingen, ska mark- och miljödomstolen förelägga  vite. Föreläggandet ska delges.
Huvudförhandling får hållas, även om en part uteblir från den.  Tredskodom får dock inte meddelas.
Lag (2024:963)
.
17 §
Om mark- och miljödomstolen finner att ett mål kan  utredas utan förberedelse, får domstolen i kungörelse  omedelbart kalla till huvudförhandling i målet. Då gäller 3-9  och 12-16 a §§. Huvudförhandlingen får hållas tidigast tre  veckor efter det att kungörandet skedde.
Lag (2024:963)
.
18 §
Har upphävts genom
lag (2010:923)
.
19 §
Yrkanden om ersättning till följd av  vattenverksamhet eller en åtgärd enligt 11 kap. 22 § och  synpunkter i anledning av ett utlåtande enligt 12 § eller i  anledning av ett yttrande enligt 13 § ska framställas  skriftligen eller muntligen senast vid huvudförhandlingen.  Mark- och miljödomstolen får avvisa senare framställda  yrkanden och synpunkter, om de inte har föranletts av  iakttagelser vid syn eller av andra omständigheter som har  förekommit under huvudförhandlingen.
Lag (2018:1407)
.
20 §
Vid huvudförhandlingens början bör ordföranden eller någon annan ledamot kort redogöra för ansökan och de yrkanden som har framställts i målet. För utredning av frågor av teknisk art får parterna åberopa ingivna skrifter. En redogörelse skall lämnas för skrifternas innehåll.
Vid en uppskjuten huvudförhandling skall målet återupptas i samma skick som det hade vid den tidigare handläggningens slut.
Har de ledamöter som vid det senare sammanträdet tjänstgör i domstolen inte deltagit i den tidigare handläggningen, skall dock målet tas upp till ny huvudförhandling. Bevis som har tagits upp vid tidigare handläggning behöver inte tas upp på nytt om det kan antas vara utan betydelse att det tas upp eller om det skulle medföra oskälig kostnad eller synnerlig olägenhet.
21 §
Mark- och miljödomstolens dom ska grundas på vad som har  förekommit vid syn och annan förhandling inför domstolen och  på vad handlingarna innehåller.
Domen ska meddelas så snart som möjligt med hänsyn till målets  art och omständigheterna i övrigt. Om det inte finns  synnerliga skäl ska, om huvudförhandling hållits, domen  meddelas inom två månader efter det att förhandlingen  avslutades.
Skyldigheten enligt 17 kap. 9 § sjunde stycket  rättegångsbalken att underrätta parterna om innehållet i domen  ska anses fullgjord genom att domen hålls tillgänglig på den  webbplats eller i den lokal som anges i kungörelsen.
Lag (2024:963)
.
21 a §
Om mark- och miljödomstolens dom avser tillstånd till geologisk lagring av koldioxid, ska domstolen underrätta Sveriges geologiska undersökning och Europeiska kommissionen om innehållet i domen och regeringens beslut i frågan om tillåtlighet. Detta ska göras när domen har vunnit laga kraft.
Lag (2012:430)
.
22 §
När det på yrkande av någon part i ett mål om vattenverksamhet anses att den ersättning som parten har rätt till bör sättas högre än vad den sökande har föreslagit, får mark- och miljödomstolen även för andra parter vidta sådana jämkningar i ersättningsbeloppen som kan behövas för att uppnå likformighet i uppskattningen. Ersättningen får inte sättas lägre än vad den sökande har erbjudit i målet.
Om särskild uppgörelse har träffats mellan parterna, får ersättning dock inte bestämmas annorlunda än som har avtalats.
Lag (2010:923)
.
23 §
Om det behövs för tillämpningen av 6 kap. 18 § tredje stycket expropriationslagen (1972:719), skall mark- och miljödomstolen uppskatta det värde som en berörd fastighet har utan särskild rättighet som minskar fastighetens värde.
Lag (2010:923)
.
24 §
Innan mark- och miljödomstolen meddelar en dom om inlösen av en fastighetsdel skall en karta med beskrivning ha upprättats  över området samt dess gränser ha utmärkts i den ordning som gäller för fastighetsbildning.
Lag (2010:923)
.
25 §
/Upphör att gälla U:2029-01-01/
En dom som innebär att tillstånd ges till en verksamhet  ska i förekommande fall innehålla bestämmelser om
1. den tid som tillståndet ska gälla,
2. verksamhetens ändamål, läge, omfattning, säkerhet och  tekniska utformning i övrigt,
3. tillsyn, besiktning och kontroll såsom utsläppskontroll med  angivande av mätmetod, mätfrekvens och utvärderingsmetod,
4. skyldighet att betala ersättning eller att utföra  skadeförebyggande åtgärder samt hur betalningen ska ske,
5. skyldighet att betala avgifter,
6. de villkor om utsläpp, begränsningsvärden och bästa möjliga  teknik som
a) behövs för att anpassa tillämpningen av sådana föreskrifter  om försiktighetsmått som har meddelats med stöd av denna balk,  om föreskrifterna medger eller förutsätter sådan anpassning,  eller
b) annars behövs för att hindra eller begränsa skadlig  påverkan på grund av föroreningar,
7. de villkor som behövs avseende hantering av kemiska  produkter i verksamheten, om hanteringen kan medföra  olägenheter för den yttre miljön,
8. de villkor som behövs om avfallshantering, återvinning och  återanvändning, om hanteringen, återvinningen eller  återanvändningen kan medföra olägenheter för den yttre miljön,
9. de villkor som behövs för att verksamheten inte ska medföra  någon sådan försämring eller något sådant äventyr som avses i 
5 kap. 4 § första stycket,
10. de villkor som behövs med avseende på hushållningen med  mark, vatten och andra naturresurser,
11. de villkor som behövs med avseende på avhjälpande av  miljöskada och ställande av säkerhet,
12. de villkor som behövs för att förebygga allvarliga  kemikalieolyckor och begränsa följderna av dem för människors  hälsa och miljön,
13. de villkor som i övrigt behövs för att skydda värdefulla  natur- och kulturmiljöer eller för att förhindra annan skada  på eller olägenhet för omgivningen,
14. den tid inom vilken anspråk i anledning av oförutsedda  skador får framställas,
15. den förlust av vatten eller annat som en tillståndshavare  enligt 31 kap. 22 och 23 §§ är skyldig att underkasta sig utan  ersättning, och
16. rättegångskostnader.
Om tillståndet avser arbeten för vattenverksamhet, ska den tid  som arbetena ska vara utförda inom (arbetstid) anges i domen.  Denna tid får överstiga tio år endast om arbetena utgör ett  led i en verksamhet som tillgodoser ett väsentligt  samhällsintresse och av särskilda skäl inte kan slutföras inom  tio år. I fråga om miljöfarlig verksamhet ska den tid som  verksamheten ska ha satts igång inom (igångsättningstid) anges  i domen.
Mark- och miljödomstolen får överlåta åt en tillsynsmyndighet  att besluta villkor av mindre betydelse.
Ytterligare bestämmelser om vad en dom i ett mål om  vattenverksamhet och vattenanläggningar ska innehålla finns i 
7 kap. 6 § lagen (1998:812) med särskilda bestämmelser om  vattenverksamhet.
Lag (2023:632)
.
25 §
/Träder i kraft I:2029-01-01/
En dom som innebär att tillstånd ges till en verksamhet  ska i förekommande fall innehålla bestämmelser om
1. den tid som tillståndet ska gälla,
2. verksamhetens ändamål, läge, omfattning, säkerhet och  tekniska utformning i övrigt,
3. tillsyn, besiktning och kontroll såsom utsläppskontroll med  angivande av mätmetod, mätfrekvens och utvärderingsmetod,
4. skyldighet att betala ersättning eller att utföra  skadeförebyggande åtgärder samt hur betalning ska ske,
5. skyldighet att betala avgifter,
6. de villkor om utsläpp, begränsningsvärden och bästa möjliga  teknik som
a) behövs för att anpassa tillämpningen av sådana föreskrifter  om försiktighetsmått som har meddelats med stöd av denna balk,  om föreskrifterna medger eller förutsätter en sådan  anpassning, eller
b) annars behövs för att hindra eller begränsa skadlig  påverkan på grund av föroreningar,
7. de villkor som behövs avseende hantering av kemiska  produkter i verksamheten, om hanteringen kan medföra  olägenheter för den yttre miljön,
8. de villkor som behövs om avfallshantering, återvinning och  återanvändning, om hanteringen, återvinningen eller  återanvändningen kan medföra olägenheter för den yttre miljön,
9. de villkor som behövs för att verksamheten inte ska  äventyra möjligheterna att följa en miljökvalitetsnorm som  avser vattenmiljön eller försämra vattenmiljön i strid med ett  försämringsförbud i en sådan norm,
10. de villkor som behövs med avseende på hushållningen med  mark, vatten och andra naturresurser,
11. de villkor som behövs med avseende på avhjälpande av  miljöskada och ställande av säkerhet,
12. de villkor som behövs för att förebygga allvarliga  kemikalieolyckor och begränsa följderna av dem för människors  hälsa och miljön,
13. de villkor som i övrigt behövs för att skydda värdefulla  natur- och kulturmiljöer eller för att förhindra annan skada  på eller olägenhet för omgivningen,
14. den tid inom vilken anspråk i anledning av oförutsedda  skador får framställas, och
15. rättegångskostnader.
Om tillståndet avser arbeten för vattenverksamhet, ska den tid  som arbetena ska vara utförda inom (arbetstid) anges i domen.  Denna tid får överstiga tio år endast om arbetena utgör ett  led i en verksamhet som tillgodoser ett väsentligt  samhällsintresse och av särskilda skäl inte kan slutföras inom  tio år. I fråga om miljöfarlig verksamhet ska den tid som  verksamheten ska ha satts igång inom (igångsättningstid) anges  i domen.
Mark- och miljödomstolen får överlåta åt en tillsynsmyndighet  att besluta villkor av mindre betydelse.
Ytterligare bestämmelser om vad en dom i ett mål om  vattenverksamhet och vattenanläggningar ska innehålla finns i 
7 kap. 6 § lagen (1998:812) med särskilda bestämmelser om  vattenverksamhet.
Lag (2023:633)
.
25 a §
En dom som omfattar tillstånd att behandla avfall ska  dessutom alltid innehålla
1. uppgift om avfallstyper och mängder av avfall som får  behandlas,
2. uppgift om den behandlingsmetod som ska tillämpas på  avfallet,
3. de villkor som behövs i fråga om åtgärder för att övervaka  och kontrollera att de skyldigheter som gäller för  verksamheten uppfylls, och
4. de villkor som behövs i fråga om åtgärder för avslutande av  verksamheten och efterbehandling.
Lag (2019:1263)
.
25 b §
En dom som omfattar tillstånd att bedriva verksamhet med förbränning av avfall ska dessutom alltid innehålla
1. uppgifter om förbränningsanläggningens totala kapacitet för förbränning av avfall,
2. en förteckning över de mängder av olika kategorier av farligt avfall som får förbrännas,
3. i fråga om det farliga avfall som får förbrännas, villkor om avfallets minsta och högsta flöde, lägsta och högsta värmevärde samt maximala innehåll av föroreningar,
4. villkor om begränsningsvärden för utsläpp som ska beräknas enligt föreskrifter meddelade med stöd av 9 kap. 5 §,
5. villkor om den längsta tid under vilken det i samband med tekniskt oundvikliga driftstopp, driftstörningar eller fel i renings- eller mätutrustning får ske sådana utsläpp av föroreningar till luft och vatten som överskrider fastställda värden, och
6. i fråga om tillstånd som omfattar energiåtervinning, villkor om att energiåtervinningen ska ske med hög energieffektivitet.
Lag (2012:907)
.
25 c §
En dom som omfattar tillstånd att bedriva verksamhet  med deponering av avfall ska dessutom alltid innehålla
1. uppgift om vilken av deponiklasserna farligt avfall, icke-
farligt avfall eller inert avfall som tillståndet avser,
2. de villkor som behövs i fråga om åtgärder före och under  driften av deponin, och
3. de villkor som behövs i fråga om skyldighet att rapportera  om avfallstyper och mängder av avfall som har deponerats.
Lag (2019:1263)
.
25 d §
En dom som omfattar tillstånd till geologisk lagring  av koldioxid ska, i stället för det som sägs i 25 a och 
25 c §§, dessutom alltid innehålla
1. en beskrivning av den geologiska formationens egenskaper,
2. villkor om den exakta lokaliseringen och avgränsningen av
a) lagringsplatsen och det område runt lagringsplatsen som  med hänsyn till de geologiska förhållandena har betydelse för  lagringens integritet och säkerhet, och
b) den anläggning som ska användas för att tillföra koldioxid  till lagringsplatsen,
3. villkor om lagringsplatsens hydrauliska egenskaper,
4. villkor om den totala mängd koldioxid som får lagras,
5. villkor om gränser för reservoartrycket,
6. en beskrivning av varifrån den koldioxid som ska tillföras  lagringsplatsen kommer och hur den ska transporteras till  lagringsplatsen,
7. villkor om sammansättningen av den koldioxidström som får  tillföras lagringsplatsen (injekteras) och om kontroll av  koldioxidströmmen,
8. villkor om högsta tillåtna injekteringstakt och  injekteringstryck,
9. villkor om övervakning enligt en särskild övervakningsplan  och om åtgärder enligt en särskild plan för avhjälpande av  risker för koldioxidutsläpp samt om att planerna ska  följas,
10. villkor om att verksamhetsutövaren ska förvissa  sig om att den som är sysselsatt i verksamheten har den  kompetens och utbildning som behövs,
11. villkor om vad som ska gälla i samband med att  lagringsplatsen stängs för fortsatt tillförsel av koldioxid  och om underhåll efter stängningen enligt en särskild plan,
12. villkor om att den säkerhet som krävs för verksamheten  enligt 15 kap. 37 § fortlöpande ska vara giltig och i  kraft,
13. upplysningar om
a) de krav på uppdatering av övervakningsplanen som kan följa  av föreskrifter som har meddelats med stöd av denna balk,
b) kravet på miljörapport i 26 kap. 20 § och andra  föreskrifter med krav på rapportering avseende geologisk  lagring av koldioxid som har meddelats med stöd av denna  balk,
c) de bestämmelser om omprövning och återkallelse av  tillstånd som finns i denna balk, och
d) de krav på underrättelse till tillsynsmyndigheten i  händelse av läckage av koldioxid eller betydande störningar  som följer av föreskrifter som har meddelats med stöd av  denna balk, och
14. skälen för avvikelse från synpunkter som Europeiska  kommissionen har lämnat i samband med regeringens  tillåtlighetsprövning.
Lag (2016:782)
.
25 e §
En dom som omfattar tillstånd till en ny förbränningsanläggning med en nominell elektrisk effekt på 300 megawatt eller mer ska dessutom innehålla villkor om att utrymme ska avsättas vid anläggningen för den utrustning som behövs för att avskilja och komprimera koldioxid, om
1. det är lämpligt med hänsyn till skyddet för människors hälsa och miljön att avsätta ett sådant utrymme,
2. det är tekniskt och ekonomiskt möjligt att eftermontera utrustning för koldioxidavskiljning,
3. en lämplig lagringsplats finns tillgänglig för koldioxid från anläggningen, och
4. transport av koldioxid från anläggningen till en sådan lagringsplats är tekniskt och ekonomiskt genomförbar.
Lag (2012:430)
.
25 f §
En dom som omfattar tillstånd till en förbränningsanläggning med en tillförd installerad effekt på minst 50 megawatt ska innehålla uppgift om de förfaranden som ska följas vid driftstörning i reningsutrustningen.
Lag (2012:907)
.
25 g §
En dom som omfattar tillstånd till en sådan anläggning  som avses i 1 e § ska dessutom innehålla en redovisning av  slutsatserna i den kostnadsnyttoanalys vars slutsatser ska  redovisas i ansökan om tillstånd till anläggningen.
Lag (2024:963)
.
25 h §
En dom som omfattar tillstånd att driva verksamhet som  omfattas av krav på en avfallshanteringsplan för  utvinningsavfall ska dessutom alltid innehålla
1. villkor om det belopp som säkerheten enligt 15 kap. 36 a §  ska uppgå till,
2. villkor om att den säkerhet som ska ställas enligt 15 kap. 
36 a § ska godtas innan den verksamhet som omfattas av krav på  en avfallshanteringsplan för utvinningsavfall påbörjas och att  säkerheten därefter fortlöpande ska vara betryggande, och
3. de villkor som behövs för att minimera verksamhetens  påverkan på omgivningen vid oförutsedda avbrott i  verksamheten.
Lag (2022:1100)
.
26 §
På yrkande av sökanden får mark- och miljödomstolen i särskild dom avgöra frågan om verksamhetens tillåtlighet om frågan inte enligt 17 kap. 1, 3 eller 4 § skall prövas av regeringen.
Om domstolen funnit att verksamheten är tillåtlig och om verksamhetens snara genomförande är angeläget, får domstolen i särskild dom meddela tillstånd till de arbeten som behöver utföras. Att huvudförhandling inte behöver hållas framgår av 16 § andra stycket.
Meddelas särskild dom, får miljödomstolen förordna att målet i övrigt skall vila till dess domen fått laga kraft.
Lag (2010:923)
.
27 §
När verkningarna av verksamheten inte kan förutses med tillräcklig säkerhet, får mark- och miljödomstolen vid meddelande av tillstånd till verksamheten skjuta upp frågan om ersättning eller andra villkor till dess erfarenhet har vunnits av verksamhetens inverkan.
I samband med uppskovsbeslutet skall mark- och miljödomstolen, i fråga om skada eller förlust som kan antas bli mera kännbar, meddela provisoriska föreskrifter om ersättning eller skadeförebyggande åtgärder. Om det är nödvändigt för att motverka olägenheter, skall provisoriska föreskrifter om skyddsåtgärder eller andra försiktighetsmått meddelas.
Den uppskjutna frågan skall avgöras så snart som möjligt.
Ersättning får inte bestämmas till lägre belopp än vad som har bestämts provisoriskt.
Då målet har skjutits upp i en viss del, skall mark- och miljödomstolen som villkor för att tillståndet till verksamheten skall få tas i anspråk föreskriva att sökanden hos länsstyrelsen ställer säkerhet för den slutliga ersättningen samt för den ersättning som bestämts provisoriskt och som inte skall betalas innan tillståndet tas i anspråk. I fråga om slaget av säkerhet gäller 2 kap. 25 § utsökningsbalken.
Preskriptionslagen (1981:130) gäller inte ersättningsanspråk som omfattas av ett uppskovsbeslut.
Lag (2010:923)
.
28 §
När det finns skäl till det, får mark- och miljödomstolen förordna att tillståndet till en verksamhet får tas i anspråk även om domen inte har vunnit laga kraft. Som villkor skall föreskrivas att sökanden hos länsstyrelsen ställer säkerhet för den ersättning som för en vattenverksamhet kan komma att utgå, om domstolens dom ändras. I fråga om slaget av säkerhet gäller 2 kap. 25 § utsökningsbalken.
Om sökanden, sedan tillstånd till en verksamhet enligt balken har meddelats, åläggs skyldighet att förebygga eller minska skador eller att betala ersättning, får mark- och miljödomstolen förordna att domen skall gå i verkställighet som om den hade fått laga kraft.
Överklagas en dom med ett förordnande enligt första eller andra stycket, får Mark- och miljööverdomstolen undanröja förordnandet, innan talan mot domen i övrigt prövas.
Lag (2010:923)
.
29 §
En dom som omfattar tillstånd att bedriva en  vattenverksamhet för produktion av vattenkraftsel ska ange  när tillståndets villkor och andra bestämmelser till skydd  för människors hälsa och miljön senast ska ses över för att  hållas moderna.
Tiden ska bestämmas så att översynen av miljövillkoren blir  ändamålsenlig med hänsyn till den förväntade utvecklingen och  behovet av att verksamheten
1. inte medför en sådan försämring eller ett sådant äventyr  för vattenmiljön som avses i 5 kap. 4 §, och
2. ges rimlig förutsebarhet i fråga om möjligheterna att  nyttiggöra gjorda och kommande investeringar.
Lag (2018:1407)
.
30 §
En omprövningsdom eller en dom som innebär tillstånd  att ändra en verksamhet ska innehålla en samlad redovisning  av de tillståndsbestämmelser som gäller för verksamheten  enligt
1. domen, och
2. tidigare givna tillstånd i de delar som domen inte ändrar  eller upphäver dem.
Lag (2018:1407)
.
23 kap. Rättegången i Mark- och miljööverdomstolen och Högsta domstolen
Rättegången i Mark- och miljööverdomstolen
1 §
Har upphävts genom
lag (2010:923)
.
2 §
Har upphävts genom
lag (2010:923)
.
3 §
Mark- och miljödomstolens beslut i frågor som avses i 22 kap. 14 § samt i 7 kap. 21 § lagen (1998:812) med särskilda bestämmelser om vattenverksamhet får överklagas särskilt.
Beslut i fråga som avses i 7 kap. 12 § andra stycket lagen
(1998:812) med särskilda bestämmelser om vattenverksamhet får överklagas endast i samband med överklagande av dom eller slutligt beslut i ansökningsmålet.
Lag (2010:923)
.
4 §
Har upphävts genom
lag (2010:923)
.
5 §
Om sökanden har överklagat mark- och miljödomstolens dom  eller beslut i ett ansökningsmål där kungörelse enligt 
22 kap. 3 § har utfärdats, får Mark- och miljööverdomstolen i  stället för att förordna om delgivning med motparterna besluta  att överklagandet ska göras tillgängligt på den webbplats  eller i den lokal som anges i mark- och miljödomstolens  kungörelse samt utfärda en kungörelse om överklagandet.
I kungörelsen ska det uppges
1. att handlingarna i målet hålls tillgängliga på den  webbplats eller i den lokal som anges i mark- och  miljödomstolens kungörelse,
2. att kallelser och andra meddelanden i målet till parterna,  om de inte särskilt tillställs någon part, kommer att införas  i viss eller vissa ortstidningar samt hållas tillgängliga på  den webbplats eller i den lokal som anges i mark- och  miljödomstolens kungörelse,
3. att en svarsskrivelse ska ha kommit in till Mark- och  miljööverdomstolen inom den tid, minst tre veckor efter  kungörandet, som Mark- och miljööverdomstolen bestämt.
Kungörelsen ska införas i den eller de ortstidningar som mark-  och miljödomstolen har bestämt för meddelanden i målet.
När föreskrifterna i denna paragraf har iakttagits, ska  delgivning anses ha skett.
Lag (2024:963)
.
6 §
Ett mål där en dom har överklagats får avgöras av Mark- och miljööverdomstolen utan huvudförhandling eller muntlig handläggning, om en sådan förhandling skulle sakna betydelse för prövningen. Om part och motpart har begärt huvudförhandling eller muntlig handläggning, skall dock sådan hållas, om den inte uppenbarligen skulle vara utan betydelse.
Vid huvudförhandling får utredningen läggas fram genom Mark- och miljööverdomstolens försorg i den omfattning som domstolen bestämmer.
Om Mark- och miljööverdomstolen i ett överklagat ansökningsmål finner att vite eller annan påföljd för utevaro bör föreläggas någon part, får föreläggandet inte tillkännages parten genom kungörelse som avses i 5 § utan skall delges med parten.
Lag (2010:923)
.
7 §
I fråga om rättegången i Mark- och miljööverdomstolen gäller i ansökningsmål i övrigt lagen (2010:921) om mark- och miljödomstolar, 21 kap. 7 §, 22 kap. 12, 21, 23-28 §§ denna balk samt 7 kap. 5 och 7 §§ lagen (1998:812) med särskilda bestämmelser om vattenverksamhet. Mark- och miljööverdomstolen får förordna att tillståndet till en verksamhet som meddelats av mark- och miljödomstolen får tas i anspråk trots att domen inte vunnit laga kraft. För sådant förordnande gäller 22 kap. 28 § första stycket.
Lag (2010:923)
.
Rättegången i Högsta domstolen
8 §
Har upphävts genom
lag (2010:923)
.
9 §
I fråga om rättegången i Högsta domstolen gäller bestämmelserna om rättegången i Mark- och miljööverdomstolen i 5 och 6 §§ och 7 § första meningen.
Lag (2010:923)
.
24 kap. Tillstånds giltighet, omprövning m.m.
Verkan av domar och beslut enligt miljöbalken
1 §
/Upphör att gälla U:2026-07-01/
Om en dom eller ett beslut som har meddelats i ett  ansökningsmål enligt 21 kap. 1 a § första stycket denna balk  eller 7 kap. 1 § lagen (1998:812) med särskilda bestämmelser  om vattenverksamhet avser tillstånd till en verksamhet enligt  balken och domen eller beslutet har fått laga kraft, gäller  tillståndet mot alla, vad avser frågor som har prövats i domen  eller beslutet. Detsamma gäller beslut om tillstånd till  miljöfarlig verksamhet som har meddelats av en länsstyrelse  eller kommun med stöd av 9 kap. 8 § samt beslut om tillstånd  till markavvattning som har meddelats av en länsstyrelse  enligt 11 kap. Om tillståndet avser utförandet av en  vattenanläggning, innefattar det rätt att bibehålla  anläggningen. Till följd av detta kapitel, till följd av 
7 kap. 20 eller 22 §, 9 kap. 5 §, 10 kap. 17 §, 11 kap. 9 c §  eller 12 kap. 10 § denna balk eller till följd av 2 kap. 10 §  eller 7 kap. 13, 14, 15, 16 eller 17 § lagen med särskilda  bestämmelser om vattenverksamhet, kan dock ett tillstånd  begränsas eller förenas med ändrade eller nya villkor, eller  återkallas och fortsatt verksamhet förbjudas. Ett sådant  ingripande kan också ske genom förelägganden eller förbud  enligt 10 kap. 14 § eller 26 kap. 9 § fjärde stycket.
Med tillstånd avses i detta kapitel även godkännande av  arbeten eller åtgärder enligt 11 kap. 16 §.
En omprövningsdom eller ett omprövningsbeslut har samma verkan  som en tillståndsdom eller ett tillståndsbeslut.
Lag (2021:876)
.
1 §
/Träder i kraft I:2026-07-01/
Om en dom eller ett beslut som har meddelats i ett  ansökningsmål enligt 21 kap. 1 a § första stycket denna balk  eller 7 kap. 1 § lagen (1998:812) med särskilda bestämmelser  om vattenverksamhet avser tillstånd till en verksamhet enligt  balken och domen eller beslutet har fått laga kraft, gäller  tillståndet mot alla, vad avser frågor som har prövats i domen  eller beslutet. Detsamma gäller beslut om tillstånd till  miljöfarlig verksamhet som har meddelats av en länsstyrelse  eller kommun med stöd av 9 kap. 8 § samt beslut om tillstånd  till markavvattning som har meddelats av en länsstyrelse  enligt 11 kap. Om tillståndet avser utförandet av en  vattenanläggning, innefattar det rätt att bibehålla  anläggningen. Till följd av detta kapitel, till följd av 
7 kap. 20 eller 22 §, 9 kap. 5 §, 10 kap. 17 §, 11 kap. 9 c §  eller 12 kap. 10 eller 10 a § denna balk eller till följd av 
2 kap. 10 § eller 7 kap. 13, 14, 15, 16 eller 17 § lagen med  särskilda bestämmelser om vattenverksamhet, kan dock ett  tillstånd begränsas eller förenas med ändrade eller nya  villkor, eller återkallas och fortsatt verksamhet förbjudas.  Ett sådant ingripande kan också ske genom förelägganden eller  förbud enligt 10 kap. 14 § eller 26 kap. 9 § fjärde stycket.
Med tillstånd avses i detta kapitel även godkännande av  arbeten eller åtgärder enligt 11 kap. 16 §.
En omprövningsdom eller ett omprövningsbeslut har samma verkan  som en tillståndsdom eller ett tillståndsbeslut.
Lag (2025:765)
.
2 §
Tillståndet förfaller, om tillståndshavaren inte iakttar de bestämmelser som har meddelats i tillståndsdomen eller tillståndsbeslutet i fråga om tid inom vilken arbetena skall vara utförda eller den tid inom vilken igångsättning skall ha skett.
Om tillståndshavaren visar att denne har giltigt skäl för dröjsmålet eller att synnerliga olägenheter skulle uppstå om tillståndet förfaller, kan tillståndsmyndigheten förlänga tiden med högst tio år. Tillståndsmyndigheten får föreskriva nya eller strängare villkor efter vad som är skäligt. Ansökan om förlängning skall göras innan den föreskrivna tiden har gått ut.
3 §
Tillståndsmyndigheten får helt eller delvis återkalla tillstånd, dispens eller godkännande som meddelats enligt balken, eller enligt föreskrifter med stöd av balken, och förbjuda fortsatt verksamhet
1. om den som har sökt tillståndet, dispensen eller godkännandet har vilselett tillståndsmyndigheten genom att lämna oriktiga uppgifter eller underlåta att lämna uppgifter av betydelse för tillståndet, dispensen, godkännandet eller villkoren,
2. när tillståndet, dispensen, godkännandet eller villkor som gäller för verksamheten eller åtgärden inte har följts och avvikelsen inte är av ringa betydelse,
3. om det till följd av verksamheten eller åtgärden har uppkommit någon olägenhet av väsentlig betydelse som inte förutsågs när verksamheten eller åtgärden tilläts,
4. om det till följd av verksamheten eller åtgärden har uppkommit sådana förhållanden som enligt 2 kap. 9 § innebär att verksamheten inte får bedrivas,
5. om verksamheten slutligt har upphört,
6. om ett nytt tillstånd ersätter ett tidigare tillstånd,
7. om det behövs för att uppfylla Sveriges förpliktelser till följd av EU-medlemskapet,
8. om underhållet av en vattenanläggning allvarligt har försummats, eller
9. om tillstånd att inverka på vattenförhållandena inte har utnyttjats under en längre tid och det kan antas att tillståndet inte heller kommer att utnyttjas.
Mark- och miljödomstolen får om tillståndet avser verksamhet vid en vattenanläggning eller i fall som avses i första stycket 8 eller 9 återkalla rätten att bibehålla en vattenanläggning.
Tillstånd till täkt får upphävas helt eller delvis när tio år förflutit från det att tillståndet vann laga kraft.
Lag (2010:923)
.
4 §
I samband med ett beslut om återkallelse enligt 3 § andra stycket som avser en vattenanläggning skall mark- och miljödomstolen ålägga den som är ansvarig för underhållet av anläggningen att riva ut den och att vidta de åtgärder som behövs för att förebygga eller minska skador genom utrivningen.
I stället för åläggande enligt första stycket får mark- och miljödomstolen medge någon annan vars rätt är beroende av utrivningen eller, till skydd för allmänna intressen, staten, en kommun eller ett vattenförbund att riva ut anläggningen på den underhållsskyldiges bekostnad. Domstolen får också meddela förordnande enligt 11 kap. 20 §. Då äger 11 kap. 20 § fjärde stycket och 21 § motsvarande tillämpning.
Lag (2010:923)
.
5 §
I fråga om miljöfarlig verksamhet eller vattenverksamhet  får tillståndsmyndigheten ompröva tillstånd när det gäller en  bestämmelse om tillåten produktionsmängd eller annan liknande  bestämmelse om verksamhetens omfattning, samt ändra eller  upphäva villkor eller andra bestämmelser eller meddela nya  sådana
1. när, från det tillståndsbeslutet fick laga kraft, det  förflutit tio år eller den kortare tid som, på grund av vad  som följer av Sveriges medlemskap i Europeiska unionen,  föreskrivs av regeringen eller den myndighet som regeringen  bestämmer,
2. om verksamheten med någon betydelse medverkar till att en  miljökvalitetsnorm inte följs,
3. om den som har sökt tillståndet har vilselett  tillståndsmyndigheten genom att lämna oriktiga uppgifter eller  låta bli att lämna uppgifter av betydelse för tillståndet  eller villkoren,
4. när tillståndet eller villkor som gäller för verksamheten  inte har följts,
5. om det genom verksamheten uppkommit en olägenhet av någon  betydelse som inte förutsågs när verksamheten tilläts,
6. om förhållandena i omgivningen har ändrats väsentligt,
7. om en från hälso- eller miljösynpunkt väsentlig förbättring  kan uppnås med användning av någon ny process- eller  reningsteknik,
8. om användandet av någon ny teknik för mätning eller  uppskattning av förorening eller annan störning skulle medföra  väsentligt bättre förutsättningar för att kontrollera  verksamheten,
9. om verksamheten helt eller till väsentlig del är förlagd  inom ett område där förbud råder enligt en föreskrift eller  ett beslut som har meddelats med stöd av 9 kap. 4 §,
10. för att förbättra en anläggnings säkerhet,
11. om det visar sig att anordningar som har vidtagits eller  villkor som har meddelats till skydd för fisket med stöd av 
11 kap. 8 § eller enligt 6 kap. 5 § lagen (1998:812) med  särskilda bestämmelser om vattenverksamhet är mindre  ändamålsenliga, eller
12. om det kan antas att en säkerhet som ställts enligt 9 kap. 
6 e §, 15 kap. 35, 36 a eller 37 § eller 16 kap. 3 § inte  längre är tillräcklig eller är större än vad som behövs.
I fall som avses i första stycket 5 får tillståndsmyndigheten  också besluta om andra åtgärder som behövs för att förebygga  eller minska olägenheter för framtiden.
Lag (2022:1100)
.
5 a §
Har betecknats 24 kap. 6 § genom
lag (2018:1407)
.
6 §
Tillståndsmyndigheten får inte med stöd av 5 § meddela skärpta villkor i fråga om omgivningsbuller enbart på grund av att det sedan tillståndet gavs eller senast ändrades har tillkommit en ny bostad i omgivningen, om
1. bostaden ingår i ett område med detaljplan eller omfattas av ett bygglov enligt plan- och bygglagen (2010:900) och det i planbeskrivningen till planen eller i lovet har angetts beräknade bullervärden, och
2. omgivningsbullret från verksamheten inte överskrider dessa värden.
Trots första stycket får skärpta villkor meddelas om det med hänsyn till de boendes hälsa finns synnerliga skäl för det.
Sådana komplementbostadshus som avses i 9 kap. 4 a § plan-
och bygglagen får aldrig föranleda skärpta villkor i fråga om omgivningsbuller.
Lag (2018:1407)
.
7 §
Om det har fastställts villkor för två eller flera  miljöfarliga verksamheter enligt 16 kap. 8 § och tillståndet  återkallas eller villkoren omprövas för en av verksamheterna,  får villkoren för de övriga verksamheterna omprövas.
Lag (2018:1407)
.
8 §
Ett ändringstillstånd som avses i 16 kap. 2 a eller 
2 b § får
1. förenas med bestämmelser om ändringar i villkor som  tidigare har meddelats för de delar av verksamheten som inte  omfattas av ändringen, om de tidigare villkoren har ett  samband med ändringen, och
2. omprövas i samband med att ett tillstånd som omfattar hela  verksamheten omprövas.
Lag (2018:1407)
.
9 §
Tillståndsmyndigheten får inte med stöd av 5 eller 8 §  meddela så ingripande villkor eller andra bestämmelser att  verksamheten inte längre kan bedrivas eller att den avsevärt  försvåras.
Lag (2018:1407)
.
10 §
Efter en ansökan om omprövning av en vattenverksamhet  för sådana miljövillkor som avses i 11 kap. 27 § ska  tillståndsmyndigheten upphäva, ändra och besluta nya  bestämmelser och villkor i den utsträckning som behövs med  hänsyn till skyddet för människors hälsa och miljön.
Bestämmelser och villkor som innebär att verksamheten  avsevärt försvåras får dock beslutas endast om det behövs för  att följa en miljökvalitetsnorm eller någon annan bestämmelse  som följer av Sveriges medlemskap i Europeiska unionen.
Trots första och andra styckena ska tillståndsmyndigheten  återkalla tillståndet och bestämma om åtgärder som avses i 
4 §, om
1. en återkallelse är nödvändig för att tillgodose ett sådant  behov som avses i andra stycket, eller
2. verksamhetsutövaren medger att tillståndet återkallas.
Lag (2018:1407)
.
11 §
En ansökan om prövning som avses i 3, 4, 5, 6, 7, 8 eller 
9 § får göras hos mark- och miljödomstol av Naturvårdsverket,  Havs- och vattenmyndigheten, Myndigheten för samhällsskydd och  beredskap och länsstyrelsen. Om frågan ska prövas av någon  annan myndighet än en domstol eller av en kommun, får den tas  upp utan någon särskild framställning. Frågor om omprövning  enligt 8 § får tas upp utan särskild ansökan.
En ansökan om sådan prövning som avses i första stycket får  även göras av en kommun i den utsträckning kommunen har  övertagit tillsynen med stöd av 26 kap. 3 § fjärde stycket. Om  tillståndet har getts av länsstyrelsen, görs ansökan hos  länsstyrelsen.
I fråga om verksamheter som får bedrivas med stöd av 
11 kap. 27 § andra stycket, får en ansökan om prövning som  avses i 3 eller 5 § grundas på en omständighet som anges i de  paragraferna endast om
1. omständigheten är så allvarlig att den inte tål att vänta  på att prövningen för moderna miljövillkor blir klar, och
2. den olägenhet som omständigheten innebär inte kan avhjälpas  genom ett föreläggande om försiktighetsmått eller förbud i  väntan på att prövningen blir klar.
Lag (2024:963)
.
12 §
En ansökan om prövning som avses i 10 § får göras av
1. tillståndshavaren, eller
2. Havs- och vattenmyndigheten eller länsstyrelsen, om  tillståndshavaren inte har gjort det som krävs enligt 
11 kap. 27 § och inte har följt ett föreläggande att ansöka om  en sådan prövning.
Lag (2024:963)
.
13 §
Efter ansökan av tillståndshavaren får tillståndsmyndigheten besluta att
1. upphäva ett tillstånd till en miljöfarlig verksamhet, om verksamheten har anmälts till tillsynsmyndigheten och
a) tillståndsplikten för verksamheten har upphört, eller
b) verksamheten slutligt har upphört, eller
2. ändra eller upphäva andra bestämmelser och villkor i en tillståndsdom eller ett tillståndsbeslut än sådana som avser storleken av ersättningens belopp, dock att villkoret får upphävas eller mildras endast om det är uppenbart att villkoret inte längre behövs eller är strängare än nödvändigt eller om ändringen påkallas av omständigheter som inte förutsågs när tillståndet gavs.
Lag (2018:1407)
.
13 a §
En tillståndshavare som har ett tillstånd till  vattenverksamhet där arbetstiden enligt 22 kap. 25 § andra  stycket har bestämts till en längre tid än tjugo år ska ansöka  om omprövning av tillståndet i den del tillståndet avser  återstående arbeten för vattenverksamhet.
Ansökan om omprövning ska första gången ha kommit in till  tillståndsmyndigheten inom tjugo år från det att  tillståndsdomen fått laga kraft. Därefter ska en ansökan om  omprövning lämnas in vart tjugonde år till dess att  arbetstiden löpt ut.
Vid omprövningen får tillståndsmyndigheten besluta om nya  eller strängare villkor eller andra bestämmelser efter vad som  är skäligt, så länge vattenverksamheten inte avsevärt  försvåras.
Lag (2023:632)
.
14 §
Ytterligare bestämmelser om omprövning av vattenverksamhet finns i 7 kap. 13-16 §§ lagen (1998:812) med särskilda bestämmelser om vattenverksamhet.
Lag (2018:1407)
.
14 a §
Efter ansökan av tillståndshavaren får  tillståndsmyndigheten, om det är lämpligt med hänsyn till  skyddet för människors hälsa och miljön, förlänga giltigheten  för ett vid tidpunkten för ansökan gällande tillstånd som  avses i 9 eller 11 kap. eller 7 kap. 28 a § 
(giltighetsförlängning).
Tillståndsmyndigheten får vid en giltighetsförlängning endast
1. förlänga tillståndet i högst tre år, och
2. besluta om de ändringar som krävs för att tillståndets  befintliga villkor ska kunna gälla under förlängningen.
En giltighetsförlängning får inte avse en verksamhet vars  tillstånd tidigare har förlängts. Ett tillstånd som avses i 
7 kap. 28 a § får endast förlängas samtidigt som giltigheten  för ett tidsbegränsat tillstånd enligt 9 eller 11 kap. för  samma verksamhet förlängs och om de förutsättningar som anges  i 7 kap. 28 b § är uppfyllda.
Lag (2024:963)
.
15 §
Om regeringen i samband med prövningen av en  verksamhet har beslutat att ett visst villkor ska gälla för  ett tillstånd, får tillståndsmyndigheten vid omprövningen  inte avvika väsentligt från villkoret utan att regeringen har  medgett det.
Lag (2018:1407)
.
Ändrade förhållanden i samfälligheter
16 §
Bestämmelser om ändrade förhållanden i samfälligheter finns i 7 kap. 17 och 18 §§ lagen (1998:812) med särskilda bestämmelser om vattenverksamhet.
Lag (2018:1407)
.
Oförutsedda olägenheter med vilthägn
17 §
Länsstyrelsen får besluta nya eller ändrade villkor, om det genom ett vilthägn uppkommer någon olägenhet som inte förutsågs när tillståndet gavs. Kan olägenheten inte avhjälpas och är den betydande, får tillståndet återkallas. Tillståndet får även återkallas, om vilthägn som avses med tillståndet inte längre behövs.
Lag (2018:1407)
.
Oförutsedda skador
18 §
Om en vattenverksamhet eller en vattenanläggning, som har  utförts i enlighet med ett tillstånd enligt denna balk, medför  skador som inte förutsågs av mark- och miljödomstolen när  tillståndet meddelades, får den skadelidande framställa  anspråk på ersättning enligt 31 kap.
Om det är fråga om betydande skador för någon enskild eller  för något allmänt intresse, får det begäras sådana ändringar  på verksamhetsutövarens bekostnad av vattenverksamheten eller  vattenanläggningen som, utan att medföra skador för tredje man  eller väsentliga olägenheter för tillståndshavaren, är ägnade  att förebygga eller minska framtida skador. I fråga om  allmänna intressen förs talan av Naturvårdsverket, Havs- och  vattenmyndigheten, länsstyrelse eller kommun.
Anspråk på grund av oförutsedda skador ska för att få tas upp  till prövning framställas till mark- och miljödomstolen inom  fem år eller den längre tid, högst tjugo år, som kan ha  bestämts i samband med tillståndet. Tiden räknas från utgången  av den av domstolen bestämda tiden inom vilken arbetena ska  vara utförda.
Vid skada som avses i 7 kap. 7 § lagen (1998:812) med  särskilda bestämmelser om vattenverksamhet utgår tiden för  framställan dock aldrig tidigare än två år från det att skadan  uppkom.
Bestämmelserna i preskriptionslagen (1981:130) gäller inte  anspråk enligt denna paragraf.
Lag (2024:963)
.
19 §
En framställan som avses i 18 § ska vara skriftlig  och ges in till mark- och miljödomstolen i tre exemplar. Ett  exemplar ska delges tillståndshavaren.
Anspråket prövas före eller efter utgången av den tid som  gäller för framställan. För förfarandet gäller det som sägs  om förfarandet i stämningsmål i 7 kap. 8-12 §§ lagen 
(1998:812) med särskilda bestämmelser om vattenverksamhet.  Dessutom tillämpas 22 kap. 23 § samt 28 § andra och tredje  styckena.
Lag (2018:1407)
.
Villkor om utsläpp av koldioxid
20 §
En verksamhet som omfattas av tillståndsplikt enligt  lagen (2020:1173) om vissa utsläpp av växthusgaser får släppa  ut koldioxid, dikväveoxid och perfluorkolväten enligt vad som  följer av de tillstånd till utsläpp som getts med stöd av den  lagen även om det med stöd av miljöbalken eller äldre  miljölagstiftning har beslutats villkor om begränsning av  utsläpp av koldioxid, dikväveoxid eller perfluorkolväten eller  villkor som genom att reglera använd mängd fossilt bränsle  syftar till en begränsning av koldioxidutsläpp. Detta gäller  inte villkor om begränsning av utsläpp av dikväveoxid eller  perfluorkolväten som beslutats för att hindra betydande lokala  föroreningar.
Lag (2020:1174)
.
25 kap. Rättegångskostnader och liknande kostnader
Rättegångskostnader vid domstol m.m.
1 §
I mål om utövande av miljöfarlig verksamhet och i  ansökningsmål enligt 24 kap. 10 § gäller inte  rättegångsbalken i fråga om rättegångskostnader.
Lag (2018:1407)
.
2 §
I andra ansökningsmål om vattenverksamhet än sådana  som omfattas av 1 §, och i mål som avses i 21 kap. 1 a §  andra stycket, ska sökanden svara för sina egna och  motparternas kostnader vid mark- och miljödomstolen. Dock ska
1. sökanden inte svara för kostnader i länsstyrelsen eller  mark- och miljödomstolen som uppkommit för deltagare i en  samfällighet för markavvattning, bevattning eller  vattenreglering, om målet innefattar bildande av  samfälligheten, och
2. en organisation som avses i 16 kap. 13 § inte ha rätt att  få ersättning för eller skyldighet att betala  rättegångskostnader.
Efter ett överklagande ska sökanden i fråga om kostnader i  högre rätt, i stället för det som sägs i första stycket,  svara för sina egna kostnader och de kostnader som uppkommit  för motparterna genom att sökanden har klagat.
Lag (2018:1407)
.
3 §
I mål som gäller återkallelse, förbud mot fortsatt  verksamhet eller omprövning enligt någon av bestämmelserna i 
24 kap. 3-9 §§ eller 7 kap. 15 § lagen (1998:812) med  särskilda bestämmelser om vattenverksamhet ska  Naturvårdsverket, Havs- och vattenmyndigheten, Myndigheten för  samhällsskydd och beredskap, länsstyrelsen och  tillståndshavaren svara för sina kostnader vid mark- och  miljödomstolen.
I mål enligt 24 kap. 5 § som avser omprövning för att  tillgodose allmänna intressen ska den myndighet som ansökte om  omprövning dessutom svara för kostnader vid mark- och  miljödomstolen som uppkommer för andra motparter än  tillståndshavaren. Detta gäller dock inte omprövning enligt 
24 kap. 5 § första stycket 11.
Trots andra stycket första meningen ska tillståndshavaren i  stället för den myndighet som ansökte om omprövningen svara  för de andra motparternas kostnader, om målet gäller
1. omprövning enligt 24 kap. 5 § första stycket 10 för att  förbättra en anläggnings säkerhet, eller
2. omprövning enligt 24 kap. 5 § av en sådan särskild  rättighet att förfoga över vatten som avses i 2 kap. 41 §  vattenlagen (1918:523).
Lag (2024:963)
.
4 §
I mål som gäller omprövning på grund av ändrade förhållanden i samfälligheter enligt 7 kap. 17 § lagen
(1998:812) med särskilda bestämmelser om vattenverksamhet i fråga om kretsen av deltagare eller kostnadsfördelningen eller enligt 7 kap. 18 § samma lag skall varje part svara för sina kostnader.
5 §
Bestämmelserna i 2-4 §§ gäller inte, om annat följer av 18 kap. 6 eller 8 § rättegångsbalken.
Beträffande särskilda frågor i ansökningsmål om vattenverksamhet får efter vad som är skäligt förordnas att vardera parten skall svara för sina kostnader eller att part som förlorar skall ersätta annan parts kostnader.
6 §
Ogillas i mål enligt 31 kap. 13 § talan som har väckts av fastighetsägaren eller innehavare av särskild rätt till fastigheten angående ersättning eller inlösen men har den som väckt talan haft skälig anledning att få sin talan prövad av mark- och miljödomstolen, kan mark- och miljödomstolen förordna att motparten skall ersätta fastighetsägaren eller innehavaren av särskild rätt för rättegångskostnader eller att vardera parten skall svara för sina kostnader vid mark- och miljödomstolen.
Lag (2010:923)
.
7 §
I mål om vattenverksamhet får sökanden förpliktas att betala ersättning för motparters rättegångskostnader även om deras talan inte har blivit prövad slutligt vid domstolen.
Ersättning skall även innefatta ränta enligt 6 § räntelagen
(1975:635) från dagen för beslutet till dess betalning sker.
8 §
I fråga om domstolens kostnader för kungörelser,  sakkunniga som har tillkallats av domstolen och lokaler för  sammanträden ska
1. mark- och miljödomstolens kostnader i
a) ansökningsmål ersättas av sökanden, och
b) sådana stämningsmål som avses i 7 kap. 2 § lagen (1998:812)  med särskilda bestämmelser om vattenverksamhet ersättas av  käranden, och
2. högre rätts kostnader ersättas av den som fullföljt talan.
Trots första stycket ska tillståndshavaren ersätta kostnaderna  i mål om sådan prövning som avses i 24 kap. 10 §.
På begäran av domstolen ska förskott på ersättningen betalas.
Lag (2024:963)
.
9 §
I fråga om rättegångskostnader i mål som avses i 32 kap.
11 § och i mål enligt 31 kap. 10 § gäller bestämmelserna om kostnader i expropriationsmål. Om ett yrkande om inlösen ogillas, gäller dock bestämmelserna om rättegångskostnader i rättegångsbalken.
Ogillas talan om förbud mot miljöfarlig verksamhet eller åläggande för den som utövar sådan verksamhet att iaktta försiktighetsmått som avses i 21 kap. 4 § på den grund att svaranden efter talans väckande har sökt och fått tillstånd enligt denna balk, skall domstolen efter omständigheterna förordna att vardera parten själv skall bära sin rättegångskostnad eller att en av dem skall få full eller jämkad ersättning.
Övriga kostnader
10 §
Om tillstånd meddelas till en markavvattning i mål som avses i 7 kap. 19 § lagen (1998:812) med särskilda bestämmelser om vattenverksamhet, skall sökandens kostnader fördelas mellan deltagarna i markavvattningen efter vad som är skäligt.
Meddelas inte tillstånd till markavvattningen, skall sökanden betala de kostnader som har uppkommit, om inte särskilda omständigheter föranleder att betalningsskyldigheten fördelas mellan samtliga sakägare eller vissa av dem. Om tillstånd inte meddelas till en markavvattning i ett mål som enligt 7 kap.
20 § nämnda lag har inletts på grund av ett beslut vid en fastighetsreglering, skall kostnaderna anses som förrättningskostnader vid fastighetsregleringen.
11 §
I ärenden hos regeringen om ianspråktagande av strömfall enligt 2 kap. 9 § lagen (1998:812) med särskilda bestämmelser om vattenverksamhet skall sökanden svara för samtliga kostnader.
I ärenden hos länsstyrelsen om fördelning av ersättning skall den ersättningsskyldige svara för samtliga kostnader.
Första och andra stycket gäller inte om annat följer vid en motsvarande tillämpning av 18 kap. 6 eller 8 §
rättegångsbalken.
Frågor om ersättning enligt denna paragraf prövas av mark- och miljödomstolen.
Lag (2010:923)
.
FEMTE  AVDELNINGEN
TILLSYN M.M.
26 kap. Tillsyn
Allmänt om tillsynen och tillsynsvägledningen
1 §
Tillsynen ska säkerställa syftet med denna balk och  föreskrifter som har meddelats med stöd av balken.
Med tillsyn avses att tillsynsmyndigheten ska
1. på eget initiativ eller efter anmälan i nödvändig  utsträckning kontrollera att miljöbalken samt föreskrifter,  domar och andra beslut som har meddelats med stöd av balken  följs samt vidta de åtgärder som behövs för att åstadkomma  rättelse,
2. underlätta för en enskild att fullgöra sina skyldigheter  enligt de handlingsregler som avses i 1 genom information och  liknande verksamhet, och
3. fortlöpande bedöma om villkor för miljöfarlig verksamhet  eller vattenverksamhet som omfattas av tillstånd är  tillräckliga.
Lag (2020:627)
.
1 a §
Med tillsynsvägledning avses att
1. utvärdera, följa upp och samordna tillsynen, och
2. ge råd och stöd till tillsynsmyndigheterna.
Tillsynsvägledningen syftar till att säkerställa att tillsynen  bedrivs ändamålsenligt.
Lag (2020:627)
.
2 §
Tillsynsmyndigheten ska skyndsamt anmäla överträdelser av  bestämmelser i balken eller i föreskrifter som har meddelats  med stöd av balken till Polismyndigheten eller  Åklagarmyndigheten, om det finns anledning att anta att ett  brott har begåtts.
Om tillsynsmyndigheten finner att villkoren i ett tillstånd  till en miljöfarlig verksamhet eller vattenverksamhet inte är  tillräckliga och det finns förutsättningar enligt 24 kap. 5, 
7, 8 eller 9 §, ska myndigheten ansöka om prövning eller ta  upp frågan om att ändra eller upphäva villkor utan någon  särskild framställning om detta enligt det som sägs i 24 kap. 
11 §.
Lag (2022:1100)
.
3 §
Tillsynen utövas av Naturvårdsverket, Havs- och  vattenmyndigheten, försvarsinspektören för hälsa och miljö,  länsstyrelsen, andra statliga myndigheter och kommunerna 
(tillsynsmyndigheter) enligt föreskrifter som meddelas av  regeringen.
Bestämmelser om tillsyn finns också i lagen (1999:381) om  åtgärder för att förebygga och begränsa följderna av  allvarliga kemikalieolyckor.
Varje kommun utövar genom den eller de nämnder som  fullmäktige bestämmer tillsyn inom kommunen över miljö- och  hälsoskyddet enligt 9 kap., med undantag för sådan  miljöfarlig verksamhet som kräver tillstånd, och över  avfallshanteringen enligt 15 kap.
Regeringen får meddela föreskrifter om att en  tillsynsmyndighet får överlåta åt en kommun som begär det att  i ett visst avseende utöva sådan tillsyn som annars skulle  skötas av en statlig tillsynsmyndighet. Detta gäller inte  verksamheter som utövas av Försvarsmakten,  Fortifikationsverket, Försvarets materielverk eller  Försvarets radioanstalt.
Lag (2017:782)
.
3 a §
Tillsynsvägledning utövas av centrala statliga  myndigheter och länsstyrelser (tillsynsvägledande myndigheter)  i enlighet med vad regeringen bestämmer.
Lag (2020:627)
.
4 §
Har en kommun gjort framställning om överlåtelse av  tillsynen enligt 3 § och finner den tillsynsmyndighet som  avses där att tillsynen inte bör överlåtas i enlighet med  framställningen, ska tillsynsmyndigheten med eget yttrande  överlämna ärendet till regeringen för avgörande, om kommunen  begär det.
Tillsynsmyndigheten får återkalla överlåtelsen av tillsyn  till en kommun. Tillsynsmyndigheten ska återkalla  överlåtelsen om kommunen ändrar sin nämndorganisation så att  den strider mot 6 kap. 7 § andra stycket kommunallagen 
(2017:725). Har regeringen beslutat om överlåtelse, ska  regeringen besluta om återkallelse
Lag (2017:741)
.
5 §
Regeringen får meddela föreskrifter om att detta kapitel ska gälla även i fråga om tillsyn över att EU-förordningar inom denna balks tillämpningsområde följs.
Lag (2010:1542)
.
6 §
Tillsynsmyndigheter och tillsynsvägledande myndigheter ska  samarbeta med varandra och med sådana statliga och kommunala  organ som ska utöva tillsyn i särskilda hänseenden eller som  på annat sätt fullgör uppgifter av betydelse för  tillsynsverksamheten.
Regeringen eller den myndighet som regeringen bestämmer får  meddela föreskrifter om att tillsynsmyndigheterna ska lämna  sådana uppgifter som behövs för att en tillsynsvägledande  myndighet ska kunna fullgöra sitt ansvar.
Lag (2020:627)
.
7 §
Den tillsynsmyndighet som har ansvar för tillsynen kan uppdra åt någon som inte är anställd vid en tillsynsmyndighet att utföra i tillståndsbeslut föreskriven besiktning av en anläggning.
Lag (2020:627)
.
8 §
Länsstyrelsen får förelägga en kommun som inte fullgör de  skyldigheter som följer av kommunens tillsynsuppdrag att  avhjälpa bristen.
Lag (2020:627)
.
Förelägganden och förbud
9 §
En tillsynsmyndighet får i det enskilda fallet besluta om  de förelägganden och förbud som behövs för att denna balk samt  föreskrifter, domar och andra beslut som har meddelats med  stöd av balken ska följas.
Mer ingripande åtgärder än vad som behövs i det enskilda  fallet får inte tillgripas.
Förelägganden och förbud får inte begränsa ett beslut eller en  dom om tillstånd i ansökningsmål som har rättskraft enligt 
24 kap. 1 §.
Ett tillståndsbeslut eller en tillståndsdom hindrar dock inte  en tillsynsmyndighet från att meddela sådana förelägganden  eller förbud som
1. är brådskande och nödvändiga för att undvika att ohälsa  eller allvarlig skada på miljön uppkommer, eller
2. gäller säkerhetshöjande åtgärder vid en damm som  klassificerats enligt 11 kap. 24 och 25 §§.
I fråga om utsläpp av koldioxid, dikväveoxid eller  perfluorkolväten som innebär att en verksamhet omfattas av  tillståndsplikt enligt lagen (2020:1173) om vissa utsläpp av  växthusgaser, får det inte beslutas förelägganden om  begränsning av utsläppen eller förelägganden som genom att  reglera använd mängd fossilt bränsle syftar till en  begränsning av koldioxidutsläpp. Detta gäller inte  förelägganden som i fråga om dikväveoxid eller  perfluorkolväten behövs för att hindra betydande lokala  föroreningar.
Lag (2020:1174)
.
9 a §
I fråga om omgivningsbuller vid en bostadsbyggnad får tillsynsmyndigheten inte besluta om förelägganden eller förbud om det i planbeskrivningen till detaljplanen eller i bygglovet enligt plan- och bygglagen (2010:900) har angetts beräknade bullervärden och omgivningsbullret inte överskrider dessa värden.
Trots första stycket får förelägganden eller förbud beslutas om det med hänsyn till de boendes hälsa finns synnerliga skäl för det.
Förelägganden eller förbud får dock aldrig beslutas i fråga om omgivningsbuller vid ett sådant komplementbostadshus som avses i 9 kap. 4 a § plan- och bygglagen.
Lag (2014:901)
.
10 §
Om tillståndet till en vattenverksamhet har förfallit enligt 24 kap. 2 §, får tillsynsmyndigheten förelägga tillståndshavaren att riva ut en med stöd av tillståndet uppförd anläggning som kan skada allmänna eller enskilda intressen.
11 §
En tillsynsmyndighet får förelägga den som håller stängsel i ett område av betydelse för friluftslivet eller i närheten av ett sådant område att ordna grindar eller andra genomgångar som behövs för att allmänheten skall kunna komma till mark inom ett sådant område som omfattas av allemansrätten.
Är det uppenbart att ett stängsel endast är avsett att utestänga allmänheten från området, får föreläggande meddelas om att ta bort det. Vad som nu har sagts om stängsel skall tillämpas på motsvarande sätt när det gäller diken.
12 §
Har tidigare ägare av en fastighet eller tidigare tomträttshavare i denna egenskap kunnat föreläggas att avhjälpa skada eller olägenhet som uppstått vid deras användning av en fastighet eller en byggnad, anläggning eller anordning på annans mark enligt 7, 8, 11 eller 12 kap., får en tillsynsmyndighet ge ett sådant föreläggande mot en ny ägare eller tomträttshavare, om det är skäligt.
13 §
Har ett föreläggande riktats mot någon i egenskap av ägare till en fastighet, i egenskap av nyttjanderättshavare till berörd egendom eller mot både ägaren och nyttjanderättshavaren, och övergår ägande- eller nyttjanderätten till någon annan, får tillsynsmyndigheten ålägga den tidigare ägaren eller nyttjanderättshavaren, att utan dröjsmål lämna uppgift om den nya ägarens eller nyttjanderättshavarens namn och adress.
13 a §
Regeringen får meddela föreskrifter om att den  verksamhetsutövare som bedriver eller avser att bedriva en  miljöfarlig verksamhet som omfattas av anmälningsplikt ska  ställa säkerhet för kostnaderna för det avhjälpande av en  miljöskada och de andra återställningsåtgärder som kan komma  att behövas med anledning av verksamheten.
Föreskrifterna får inte avse staten, kommuner, regioner eller  kommunalförbund.
Lag (2022:1100)
.
Kvarhållande och omhändertagande av avfall
13 b §
Tillsynsmyndigheten får besluta att hålla kvar eller  omhänderta avfall, om det behövs för att säkerställa att ett  förbud i Europaparlamentets och rådets förordning (EG) nr 
1013/2006 av den 14 juni 2006 om transport av avfall följs  eller att ett föreläggande som beslutats med anledning av  förordningen följs.
Lag (2022:1100)
.
Vite
14 §
Beslut om förelägganden eller förbud får förenas med  vite.
Första stycket gäller inte förelägganden som beslutas enligt 
8 §.
Lag (2020:627)
.
14 a §
Om det finns anledning att anta att den som omfattas av  tillsynen eller, i förekommande fall dennes ställföreträdare,  har begått brott, får denne inte föreläggas vid vite att  medverka i en utredning av en fråga som har samband med det  misstänkta brottet.
Lag (2020:1174)
.
Underrättelse till inskrivningsmyndigheten och dess rättsverkningar
15 §
Om en tillsynsmyndighet har meddelat ett föreläggande eller förbud mot någon i egenskap av ägare till en fastighet, tomträttshavare eller ägare till en byggnad, anläggning eller anordning på mark som tillhör någon annan, får  tillsynsmyndigheten sända beslutet till inskrivningsmyndigheten för anteckning i fastighetsregistrets inskrivningsdel. Är föreläggandet förenat med löpande vite, skall även detta antecknas. Den som senast sökt lagfart eller inskrivning av förvärv av tomträtt skall, om den sökande inte är föreläggandets eller förbudets adressat, av inskrivningsmyndigheten genast i rekommenderat brev underrättas om anteckningen.
Har anteckning gjorts, gäller föreläggandet eller förbudet mot ny ägare av egendomen. Har den nya ägaren förvärvat egendomen genom köp, byte eller gåva och utgör egendomen fastighet eller tomträtt, gäller även löpande vite mot den nya ägaren räknat från tidpunkten för äganderättsövergången. Annat vite gäller inte mot en ny ägare av egendomen, men tillsynsmyndigheten får sätta ut nytt vite för den ägaren. Löpande vite som avser en viss period får tas ut endast av den som var ägare vid periodens början.
Har ett antecknat föreläggande eller förbud upphävts genom ett beslut som vunnit laga kraft eller har den åtgärd som avses med föreläggandet vidtagits eller har ändamålet med föreläggandet eller förbudet förlorat sin betydelse, skall tillsynsmyndigheten så snart den fått vetskap om förhållandet anmäla detta till inskrivningsmyndigheten för borttagande av anteckningen.
Lag (2000:228)
.
16 §
Överlåts en fastighet eller en tomträtt eller en byggnad, anläggning eller anordning på annans mark sedan ett beslut som avses i 15 § har överklagats, skall rättegångsbalkens bestämmelser om verkan av att tvisteföremålet överlåts och om tredje mans deltagande i rättegång tillämpas.
Verkställighet och rättelse på den felandes bekostnad
17 §
Har tillsynsmyndigheten meddelat ett föreläggande eller ett förbud enligt 9-13 §§ och blir det inte åtlytt, skall kronofogdemyndigheten efter ansökan av tillsynsmyndigheten verkställa dess beslut. Därvid får beslutet verkställas enligt utsökningsbalken.
Har någon begått en gärning som avses i 29 kap. 1-4, 8, 9 eller 10 §, får kronofogdemyndigheten efter ansökan av tillsynsmyndigheten meddela särskild handräckning för att åstadkomma rättelse. I fråga om sådan handräckning finns bestämmelser i lagen (1990:746) om betalningsföreläggande och handräckning. Avgörande i sådant mål överklagas hos mark- och miljödomstolen.
Lag (2010:923)
.
18 §
I stället för att begära verkställighet enligt 17 § får tillsynsmyndigheten besluta att rättelse skall vidtas på den felandes bekostnad.
Beslut om rättelse på den felandes bekostnad får meddelas utan föregående föreläggande eller förbud, om tillsynsmyndigheten med hänsyn till risken för allvarliga skador finner att rättelse bör göras genast eller det finns andra särskilda skäl.
Kontroll och rapportering
19 §
Den som bedriver verksamhet eller vidtar åtgärder som kan befaras medföra olägenheter för människors hälsa eller påverka miljön skall fortlöpande planera och kontrollera verksamheten för att motverka eller förebygga sådana verkningar.
Den som bedriver sådan verksamhet eller vidtar sådan åtgärd skall också genom egna undersökningar eller på annat sätt hålla sig underrättad om verksamhetens eller åtgärdens påverkan på miljön.
Den som bedriver sådan verksamhet skall lämna förslag till kontrollprogram eller förbättrande åtgärder till tillsynsmyndigheten, om tillsynsmyndigheten begär det.
Regeringen eller den myndighet som regeringen bestämmer får meddela närmare föreskrifter om kontrollen.
19 a §
Regeringen eller den myndighet som regeringen bestämmer får i fråga om dammar som ska klassificeras enligt 11 kap. 24 och 25 §§ meddela föreskrifter om
1. skyldighet att se till att det finns dokumenterade och aktuella utredningar och bedömningar av dammarnas säkerhet och de konsekvenser enligt 11 kap. 24 § första stycket som ett dammhaveri kan medföra samt skyldighet att lämna förslag till klassificering,
2. upprättande och dokumentation av övergripande mål och handlingsprinciper för dammsäkerheten,
3. upprättande och dokumentation av säkerhetsledningssystem till säkerställande av att de övergripande målen om dammsäkerheten uppnås,
4. rapportering avseende dammsäkerhet till den myndighet som utövar tillsyn över dammens säkerhet.
Lag (2014:114)
.
20 §
Om en miljöfarlig verksamhet omfattas av  tillståndsplikt enligt föreskrifter som har meddelats med  stöd av 9 kap. 6 § eller enligt ett föreläggande som har  beslutats enligt 9 kap. 6 a §, ska verksamhetsutövaren varje  år lämna en miljörapport till den tillsynsmyndighet som  utövar tillsynen över verksamheten. I miljörapporten ska  redovisas de åtgärder som har vidtagits för att uppfylla  villkoren i det tillstånd som gäller för verksamheten och  resultaten av åtgärderna.
Lag (2018:1407)
.
20 a §
Regeringen får meddela föreskrifter om att  miljöfarlig verksamhet som inte är tillståndspliktig ska  omfattas av kraven på miljörapportering enligt 20 §.
Lag (2018:1407)
.
20 b §
Regeringen eller den myndighet som regeringen  bestämmer får meddela föreskrifter om att en miljörapport ska  innehålla
1. en redovisning av verksamhetens miljöpåverkan även i andra  avseenden än de som omfattas av tillståndsvillkoren, och
2. andra uppgifter som är relaterade till balkens  tillämpningsområde och mål.
Lag (2018:1407)
.
Upplysningar och undersökningar
21 §
Tillsynsmyndigheten får förelägga den som bedriver verksamhet eller vidtar en åtgärd som det finns bestämmelser om i denna balk eller i föreskrifter som meddelats med stöd av balken, att till myndigheten lämna de uppgifter och handlingar som behövs för tillsynen. Detsamma gäller också för den som annars är skyldig att avhjälpa olägenheter från sådan verksamhet.
21 a §
Regeringen får meddela föreskrifter om att den som har tillstånd till täkt enligt denna balk eller enligt föreskrifter som har meddelats med stöd av balken skall lämna uppgift till länsstyrelsen om vem som är exploatör av täkten.
När uppgift saknas om vem som är exploatör av en täkt för vilken tillstånd getts, skall vid tillämpningen av denna paragraf eller föreskrifter som meddelats med stöd av paragrafen tillståndshavaren anses som exploatör av täkten.
Lag (2005:571)
.
22 §
Den som bedriver en verksamhet eller vidtar en åtgärd som kan befaras medföra olägenheter för människors hälsa eller miljön eller den som annars är skyldig att avhjälpa en olägenhet från sådan verksamhet är skyldig att utföra sådana undersökningar av verksamheten och dess verkningar som behövs för tillsynen. Detsamma gäller den som upplåter en byggnad för bostäder eller för allmänna ändamål, om det finns skäl att anta att byggnadens skick medför olägenheter för människors hälsa.
Om det är lämpligare, får tillsynsmyndigheten i stället besluta att en sådan undersökning ska utföras av någon annan och utse någon att göra undersökningen.
Om inte annat följer av 22 b § 2, ska den som är skyldig att utföra undersökningen ersätta kostnaderna för en undersökning som någon annan utsetts att göra med det belopp som tillsynsmyndigheten fastställer.
Beslut om undersökning får förenas med förbud att överlåta den berörda fastigheten eller annan egendom till dess undersökningen är slutförd.
Lag (2010:1542)
.
22 a §
Regeringen eller den myndighet som regeringen bestämmer får meddela föreskrifter om skyldighet för den som saluför, överlåter eller till eller från Sverige för in eller ut en kemisk produkt, bioteknisk organism eller vara att lämna de prover som behövs för tillsynen.
Lag (2010:1542)
.
22 b §
Den som har lämnat ett prov enligt föreskrifter meddelade med stöd av 22 a §
1. ska ha rätt till ersättning för provet från den myndighet som provet lämnats till, om det finns särskilda skäl för det, och
2. behöver inte ersätta kostnaderna för provtagning och undersökning av prover, om det finns särskilda skäl för det.
Lag (2010:1542)
.
Naturvårdsvakter
23 §
Regeringen eller den myndighet som regeringen bestämmer får utse naturvårdsvakter för tillsynen över efterlevnaden av föreskrifter för områden, naturföremål och djur- och växtarter som omfattas av förordnanden enligt 7 och 8 kap., 11 kap. 14 §
eller 12 kap. 6 §.
En naturvårdsvakt får avvisa personer som uppehåller sig där de på grund av dessa föreskrifter inte har rätt att vistas.
En naturvårdsvakt får ta i beslag jakt- och fångstredskap, fortskaffningsmedel och andra föremål som kan antas ha betydelse för utredning av brottet, om vakten ertappar någon på bar gärning, som bryter mot förbud eller föreskrifter meddelade med stöd av 7 kap. 3, 5, 11, 12, 24 eller 28 §, 8 kap. 1-3 §§, 11 kap. 14 § eller 12 kap. 6 §, om detta är straffbelagt enligt 29 kap.
24 §
Om en naturvårdsvakt har tagit ett föremål i beslag, ska vakten skyndsamt anmäla detta till Polismyndigheten eller Åklagarmyndigheten. Den polisman eller åklagare som tar emot en sådan anmälan om beslag ska vidta samma åtgärder som om han eller hon själv hade gjort beslaget.
Lag (2014:713)
.
25 §
Den som har fått dispens från en föreskrift för ett område eller naturföremål som omfattas av ett förordnande enligt 7 kap., dispens från en föreskrift som har meddelats med stöd av 8 kap. eller dispens enligt 11 kap. 14 § är skyldig att på begäran visa upp beslutet för en naturvårdsvakt eller en polisman vid vistelse inom det område där dispensen gäller.
Lag (2014:713)
.
Omedelbar verkställighet
26 §
En tillsynsmyndighet får bestämma att dess beslut skall gälla omedelbart även om det överklagas.
Tystnadsplikt
27 §
De som har tagit befattning med ärenden enligt denna balk eller EU-förordningar inom balkens tillämpningsområde eller i ett sådant ärende har utfört sådana undersökningar som anges i 22 § första stycket tredje meningen får inte obehörigen röja eller utnyttja vad de då har fått veta om affärs- eller driftförhållanden eller förhållanden av betydelse för landets försvar.
I det allmännas verksamhet tillämpas i stället bestämmelserna i offentlighets- och sekretesslagen (2009:400).
Lag (2010:1542)
.
Testköp
28 §
Om det är nödvändigt för att skydda människors hälsa  eller miljön får tillsynsmyndigheten köpa kemiska produkter,  biotekniska organismer och varor under dold identitet 
(testköp).
Ett testköp får endast göras i syfte att kontrollera att  föremålet för köpet uppfyller gällande krav för sådant skydd i
1. denna balk,
2. föreskrifter som har meddelats med stöd av balken, eller
3. EU-förordningar inom balkens tillämpningsområde.
Näringsidkaren ska underrättas om testköpet och resultatet av  det så snart det kan ske utan att köpet förlorar sin  betydelse.
Lag (2020:627)
.
29 §
Regeringen eller den myndighet som regeringen bestämmer  får meddela föreskrifter om hur ett testköp ska göras.
Lag (2020:627)
.
EU-förordningar om kontroll
30 §
I följande EU-förordningar finns bestämmelser om kontroll  av att vissa EU-förordningar och vissa bestämmelser som  genomför EU-direktiv inom balkens tillämpningsområde följs:
1. Europaparlamentets och rådets förordning (EU) 2017/625 av  den 15 mars 2017 om offentlig kontroll och annan offentlig  verksamhet för att säkerställa tillämpningen av livsmedels-  och foderlagstiftningen och av bestämmelser om djurs hälsa och  djurskydd, växtskydd och växtskyddsmedel samt om ändring av  Europaparlamentets och rådets förordningar (EG) nr 999/2001, 
(EG) nr 396/2005, (EG) nr 1069/2009, (EG) nr 1107/2009, (EU)  nr 1151/2012, (EU) nr 652/2014, (EU) 2016/429 och (EU) 
2016/2031, rådets förordningar (EG) nr 1/2005 och (EG)  nr 1099/2009 och rådets direktiv 98/58/EG, 1999/74/EG, 
2007/43/EG, 2008/119/EG och 2008/120/EG och om upphävande av  Europaparlamentets och rådets förordningar (EG) nr 854/2004  och (EG) nr 882/2004, rådets direktiv 89/608/EEG, 89/662/EEG, 
90/425/EEG, 91/496/EEG, 96/23/EG, 96/93/EG och 97/78/EG samt  rådets beslut 92/438/EEG, och
2. Europaparlamentets och rådets förordning (EU) 2019/1020 av  den 20 juni 2019 om marknadskontroll och överensstämmelse för  produkter och om ändring av direktiv 2004/42/EG och  förordningarna (EG) nr 765/2008 och (EU) nr 305/2011.
I förordning (EU) 2017/625 finns även bestämmelser om annan  offentlig verksamhet som syftar till att säkerställa att vissa  EU-förordningar och vissa bestämmelser som genomför EU-
direktiv inom balkens tillämpningsområde följs.
Lag (2022:1108)
.
30 a §
Marknadskontrollmyndigheten har befogenhet att enligt  artikel 14.4 k i förordning (EU) 2019/1020 kräva att innehåll  på ett onlinegränssnitt ska avlägsnas, att en varning ska  visas eller att åtkomsten ska begränsas.
Befogenheten enligt första stycket gäller inte i fråga om  databaser som omfattas av tryckfrihetsförordningens eller  yttrandefrihetsgrundlagens skydd.
När ändrade förhållanden ger anledning till det, ska  marknadskontrollmyndigheten besluta att en sådan skyldighet  som avses i första stycket inte längre ska gälla.
Lag (2022:1108)
.
31 §
Vid sådan kontroll eller annan offentlig verksamhet som  avses i 30 § ska det som anges i 3, 3 a, 4, 6 och 8 §§ om  tillsyn, tillsynsvägledning och tillsynsmyndigheter gälla i  fråga om kontroll, annan offentlig verksamhet och  kontrollmyndigheter enligt de EU-förordningar som anges i 
30 §. Detta gäller dock inte om annat följer av  förordningarna.
Lag (2020:627)
.
31 a §
Kontrollmyndigheterna ska utföra kontroll enligt  förordning (EU) 2019/1020 på eget initiativ eller, i nödvändig  utsträckning, efter anmälan.
Lag (2022:1108)
.
32 §
Vid sådan kontroll eller annan offentlig verksamhet som  avses i 30 § ska det som anges
1. i 9 § gälla förelägganden och förbud som behövs för att de  EU-förordningar som anges i 30 § ska följas,
2. i 14, 14 a, 17, 18 och 26 §§ gälla beslut som  kontrollmyndigheterna meddelar enligt förordningarna,
3. i 21 § gälla de uppgifter och handlingar som behövs för  kontrollen,
4. i 22 b § gälla ersättning och kostnader för prov som har  lämnats enligt förordningarna, och
5. i 28 § gälla testköp som kontrollmyndigheterna gör.
Första stycket gäller inte om annat följer av förordningarna.
Lag (2022:1108)
.
32 a §
Regeringen får meddela föreskrifter om skyldighet för  en kommunal myndighet som ska utföra kontroll enligt  förordning (EU) 2019/1020 att lämna upplysningar om kontrollen  till en marknadskontrollmyndighet.
Lag (2022:1108)
.
33 §
Det som anges i 27 § om förbud mot att röja eller  utnyttja uppgifter gäller även den som
1. i enlighet med artikel 28 eller 31 i förordning (EU) 
2017/625 utför delegerade uppgifter som ingår i sådan kontroll  eller annan offentlig verksamhet som avses i den förordningen,  eller
2. i enlighet med förordning (EU) 2019/1020 utför uppgifter  som ingår i sådan kontroll som avses i den förordningen.
Lag (2022:1108)
.
34 §
Regeringen eller den myndighet som regeringen bestämmer  får meddela föreskrifter om skyldighet för ett organ eller en  fysisk person som, i enlighet med artikel 28 eller 31 i  förordning (EU) 2017/625 utför delegerade uppgifter som ingår  i sådan kontroll eller annan offentlig verksamhet som avses i 
30 §, att lämna in information och handlingar till den  myndighet som har anlitat organet eller personen.
Lag (2020:627)
.
Rapporteringssystem för överträdelser
35 §
En myndighet som är behörig myndighet enligt förordning 
(EU) 2017/625 och som utför sådan kontroll eller annan  offentlig verksamhet som avses i 30 § ska ha ett  ändamålsenligt rapporteringssystem för att hantera anmälningar  om misstänkta överträdelser av förordningen.
Lag (2020:627)
.
36 §
Regeringen eller den myndighet som regeringen bestämmer  får meddela föreskrifter om sådana rapporteringssystem som  avses i 35 §.
Lag (2020:627)
.
Förvaltningslagens tillämpning
37 §
När delegerade uppgifter, som ingår i sådan kontroll  eller annan offentlig verksamhet som avses i 30 §, utförs av  ett organ eller en fysisk person med stöd av artikel 28 eller 
31 i förordning (EU) 2017/625 gäller det som anges i 5 §  förvaltningslagen (2017:900).
Lag (2020:627)
.
27 kap. Avgifter
Avgift för myndigheters verksamhet
1 §
Regeringen eller den myndighet som regeringen bestämmer  får meddela föreskrifter om avgift för myndigheters kostnader  för
1. prövning och tillsyn enligt denna balk eller enligt  föreskrifter som har meddelats med stöd av balken samt för  prövning och tillsyn med anledning av EU-förordningar inom  denna balks tillämpningsområde,
2. sådan kontroll eller annan offentlig verksamhet som avses i 
26 kap. 30 § första stycket 1, och
3. utbildning som krävs enligt föreskrifter som har meddelats  med stöd av 14 kap.
En kommun får meddela föreskrifter om sådana avgifter som  avses i första stycket 1 och 2 när det gäller en kommunal  myndighets verksamhet.
Regeringen får meddela föreskrifter om att en myndighet får  bestämma att dess beslut om påförande av avgift enligt balken  eller enligt föreskrifter som har meddelats med stöd av balken  ska gälla omedelbart även om beslutet överklagas.
Lag (2022:1108)
.
1 a §
Av lagen (2014:140) med bemyndigande att meddela vissa  föreskrifter om marknadskontroll av varor och annan  närliggande tillsyn framgår att föreskrifter om avgifter för  kontroll enligt förordning (EU) 2019/1020 får meddelas.
Lag (2022:1108)
.
Skyldighet att ersätta en myndighets kostnader
2 §
Regeringen eller den myndighet som regeringen bestämmer får meddela föreskrifter om skyldighet att ersätta en myndighets kostnader.
Bestämmelser om skyldighet att ersätta en myndighets kostnader finns också i 10 kap. 16 §, 25 kap. 8 § samt 26 kap. 22 § andra stycket och 22 b § 2.
Lag (2010:1542)
.
3 §
Alla som är skyldiga att betala avgift enligt en föreskrift som har meddelats med stöd av 1 § första stycket eller som är skyldiga att ersätta kostnader enligt 2 § första stycket eller 26 kap. 22 § andra stycket skall lämna de uppgifter som behövs för att avgiftens eller ersättningens storlek skall kunna bestämmas. Uppgifterna skall lämnas till den myndighet som regeringen bestämmer och i den omfattning regeringen eller efter regeringens bemyndigande, myndigheten föreskriver.
Renhållningsavgift
4 §
Kommunen får meddela föreskrifter om att avgift ska  betalas för
1. insamling, transport och behandling av avfall som enligt  denna balk eller enligt föreskrifter som har meddelats med  stöd av balken utförs av kommunen eller den som kommunen  anlitar,
2. åtgärder som kommunen vidtar i syfte att informera hushåll  och verksamhetsutövare som producerar avfall som kommunen  ansvarar för enligt 15 kap. 20 § om avfallshantering och  avfallsförebyggande åtgärder, och
3. åtgärder som kommunen vidtar för att underlätta insamling  och sortering av återanvändbara produkter från hushåll och  verksamhetsutövare som producerar avfall som kommunen ansvarar  för enligt 15 kap. 20 §.
Avgiften ska efter beslut av kommunen betalas till kommunen  eller till den som utför renhållningen.
Särskilda bestämmelser om avgift för hantering av avfall från  fartyg finns i lagen (1980:424) om åtgärder mot förorening  från fartyg.
Lag (2021:881)
.
5 §
En avgift som avses i 4 § första stycket ska vara årlig  eller på annat sätt periodisk. Om avgiften avser insamling,  transport och behandling vid enstaka tillfällen, får kommunen  besluta att avgiften ska betalas särskilt för varje tillfälle.
Den avgift som avses i 4 § första stycket 1 ska bestämmas till  högst det belopp som behövs för att täcka nödvändiga kostnader  för den infrastruktur som behövs för avfallshantering samt  nödvändiga planerings-, kapital- och driftskostnader för  renhållningen. Från dessa kostnader ska kostnaderna för  användning av anläggningar eller utrustning för andra ändamål  än renhållning räknas av. Även ersättning för avfallshantering  som producenter eller producentansvarsorganisationer betalar  enligt föreskrifter som har meddelats med stöd av denna balk  ska räknas av. Avgiften får tas ut på ett sådant sätt att  återanvändning, återvinning eller annan miljöanpassad  avfallshantering främjas.
Avtalar kommunen med någon annan att utföra renhållningen, får  avtalet läggas till grund för beräkning av avgiften, om  kostnaden därigenom inte blir väsentligt högre än om kommunen  själv utför renhållningen.
Lag (2022:1100)
.
6 §
Avgift enligt 4 § första stycket skall betalas enligt den taxa som kommunfullmäktige antar.
I taxan skall anges hur avgiften skall bestämmas när taxan i övrigt saknar tillämplig bestämmelse om avgift. De grunder som anges i 5 § skall då beaktas.
Taxan skall innehålla bestämmelser om vem som är avgiftsskyldig och till vem avgiften skall betalas.
7 §
Har upphävts genom
lag (2021:881)
.
Bygdeavgift och fiskeavgift
8 §
Bestämmelser om bygdeavgift och fiskeavgift finns i 6 kap.
lagen (1998:812) med särskilda bestämmelser om vattenverksamhet.
28 kap. Tillträde m.m.
Tillträde för att fullgöra en myndighets uppgifter
1 §
En myndighet och den som på myndighetens uppdrag utför ett  arbete har rätt att få tillträde till fastigheter, byggnader,  andra anläggningar och transportmedel och där utföra  undersökningar och andra åtgärder för att fullgöra uppgifter
1. enligt denna balk,
2. enligt EU-förordningar inom balkens tillämpningsområde,  eller
3. som ingår i sådan kontroll eller annan offentlig verksamhet  som avses i 26 kap. 30 §.
Bestämmelser om rätt till ersättning för skada och intrång  finns i 31 kap. 10 §.
Lag (2020:627)
.
Tillträde för att utföra kompensationsåtgärder m.m.
2 §
Om någon enligt 7 kap. 7 § fjärde stycket eller 16 kap. 9 §
är skyldig att utföra undersökningar, kompensationsåtgärder eller andra åtgärder på annans fastighet, byggnad eller annan anläggning, får länsstyrelsen besluta att tillträde skall lämnas under viss tid.
Den som utför undersökningarna eller åtgärderna skall betala ersättning för skada och intrång. Talan om ersättning skall väckas vid mark- och miljödomstol.
Lag (2010:923)
.
Tillträde för att utreda en verksamhets verkningar
3 §
Länsstyrelsen får, om det finns skäl för det, besluta att tillträde till annans mark skall lämnas under viss tid, om någon som bedriver eller avser att bedriva verksamhet eller vidta en åtgärd vill utreda verkningarna av verksamheten eller åtgärden genom mätningar eller annat undersökningsarbete på fastigheten.
Den som bedriver eller avser att bedriva verksamheten eller åtgärden skall betala ersättning för skada och intrång. Talan om ersättning skall väckas vid mark- och miljödomstol.
Länsstyrelsen får kräva att den som skall utföra undersökningen ställer säkerhet för framtida ersättningsanspråk innan arbetet påbörjas. Om säkerhet ställs får länsstyrelsen förordna att arbetena får påbörjas även om beslutet om tillträde överklagas.
Lag (2010:923)
.
Tillträde för att utföra förebyggande och avhjälpande åtgärder
4 §
Om någon som bedriver eller avser att bedriva verksamhet eller vidta en åtgärd åläggs att vidta sådana försiktighetsmått och skyddsåtgärder på annans mark, byggnad eller annan anläggning, som behövs för att förebygga eller minska skada av verksamheten, får länsstyrelsen besluta att tillträde får ske under viss tid till en fastighet eller anläggning som ägs eller innehas av någon annan för att där utföra sådana åtgärder.
Den som vidtar försiktighetsmått eller skyddsåtgärder skall betala ersättning för skada och intrång. Talan om ersättning skall väckas vid mark- och miljödomstol. Om beslut om tillträde meddelas i ett mål om tillstånd till en vattenverksamhet, skall frågan om ersättning prövas i målet.
Lag (2010:923)
.
Tillträde för avhjälpande
5 §
Länsstyrelsen får besluta att den som på en fastighet,  byggnad eller anläggning ska vidta en åtgärd för att enligt 
10 kap. avhjälpa en miljöskada ska ha rätt till tillträde till  fastigheten, byggnaden eller anläggningen under en viss tid.
Den som utför åtgärden ska betala ersättning för skada och  intrång om inte fastighetsägaren eller innehavaren av särskild  rätt själv har kostnadsansvar för åtgärden. Talan om  ersättning ska väckas vid mark- och miljödomstolen.
Lag (2019:494)
.
Aktsamhetskrav
6 §
Åtgärder enligt 1-5 §§ skall utföras så att minsta skada och intrång orsakas.
Tillträde till bostäder får endast ske i den utsträckning det behövs för att förebygga eller undanröja olägenheter för människors hälsa.
Förbud mot att rubba utrustning
7 §
Om en mätapparat eller liknande utrustning behöver sättas ut vid undersökningar enligt 1-5 §§ får förbud vid vite meddelas att rubba eller skada utrustningen. Detsamma gäller om utrustning för pumpning eller liknande behöver sättas ut.
Hjälp av Polismyndigheten
8 §
Polismyndigheten skall lämna den hjälp som behövs för tillträde och åtgärder enligt 1-5 §§.
Tillträde till vattenståndsmätare m.m.
9 §
Den som är beroende av hur en vattenverksamhet bedrivs, allmän åklagare och tjänsteman vid Sveriges meteorologiska och hydrologiska institut har rätt att få tillträde till platser för vattenståndsmätare, vattenmätare eller observationsrör samt att ta del av anteckningar som verksamhetsutövaren är skyldig att föra om vattenstånd, vattnets avrinning eller de vattenmängder som har tillgodogjorts.
Tjänstemän hos Havs- och vattenmyndigheten och fisketillsynsmän som har förordnats för detta ska ges tillfälle att utöva tillsyn över att ett villkor till skydd för fisket fullgörs.
Lag (2011:608)
.
Särskild tvångsrätt för vattenverksamhet
10 §
Den som utför eller skall utföra en vattenverksamhet kan av mark- och miljödomstolen ges rätt att utföra anläggningar eller åtgärder inom fastigheter som tillhör någon annan och ta i anspråk mark eller annat utrymme för detta, när det är fråga om
1. vattenverksamhet som utförs av staten, kommuner eller vattenförbund och som är önskvärda från hälso- eller miljösynpunkt eller som främjar fisket,
2. vattenverksamhet för att motverka förorening genom avloppsvatten,
3. vattenverksamhet som avser tillgodogörande av yt- eller grundvatten,
4. vattenreglering,
5. vattenverksamhet som avser allmän farled eller allmän hamn, eller
6. markavvattning.
Ett område som tas i anspråk enligt första stycket får lösas in, om det skall ingå i en strömfallsfastighet.
Har rätten upphört enligt denna paragraf att med annat än äganderätt ta annans fastighet i anspråk, skall anläggningar som har uppförts eller placerats inom fastigheten tillfalla fastighetsägaren utan lösen, om de inte har förts bort inom ett år från upphörandet.
Lag (2010:923)
.
Tillträde för att underhålla en vattenanläggning
11 §
Den som är skyldig att underhålla en vattenanläggning har rätt att nyttja annans mark eller annat utrymme för arbeten eller åtgärder som behövs för att underhållsskyldigheten skall kunna fullgöras.
Den underhållsskyldige skall betala ersättning för skada och intrång. Talan om ersättning skall väckas vid mark- och miljödomstol.
Lag (2010:932)
.
Rätt att använda annans vattenanläggning
12 §
Om det inte medför en väsentlig olägenhet för ägaren av en vattenanläggning, kan någon annan ges rätt att ändra anläggningen eller att använda den för en egen vattenverksamhet eller för att förebygga eller minska skador av en egen vattenverksamhet. Skall anläggningen ändras, har ägaren rätt att utföra ändringen och få ersättning för kostnaderna.
Den som ges rätt att använda en anläggning skall ge anläggningens ägare skälig ersättning för rätten att använda anläggningen.
Förbud mot fiske
13 §
Förbud mot fiske inom ett visst område får meddelas i samband med beslut om anordningar för att främja fisket eller för att förebygga skador på fisket.
Skyldighet att upplåta plats för lagring av koldioxid
14 §
Den som driver en verksamhet med geologisk lagring av koldioxid är skyldig att på skäliga villkor lagra koldioxid åt andra innehavare av koldioxid, om lagringsplatsen har kapacitet för det.
Vid bedömningen av om villkoren är skäliga ska hänsyn tas till
1. den kapacitet som är eller rimligen kan göras tillgänglig i lagringsplatsen,
2. behovet av att samordna olika tekniker,
3. verksamhetsutövarens och andras behov av lagringskapacitet, och
4. påverkan på andra som använder lagringsplatsen eller bedriver en verksamhet som har samband med lagringsplatsen.
Lag (2012:430)
.
15 §
Om en verksamhetsutövare som avses i 14 § nekar att lagra koldioxid åt någon annan på grund av bristande kapacitet eller för att anslutning inte är möjlig, ska verksamhetsutövaren
1. ange skälen för sitt nekande, och
2. om det inte försämrar säkerheten vid transport eller lagring, mot skälig ersättning göra de förbättringar och vidta de åtgärder i övrigt som behövs för att möjliggöra lagring åt andra.
Lag (2012:430)
.
16 §
Skyldigheterna enligt 14 och 15 §§ gäller inte geologisk lagring av koldioxid för forskningsändamål av mindre än 100 000 ton koldioxid.
Lag (2012:430)
.
17 §
Frågor om skyldigheterna enligt 14 och 15 §§ prövas av den myndighet som regeringen bestämmer.
Lag (2012:430)
.
18 §
I samband med en prövning enligt 17 § ska verksamhetsutövaren och den som vill lagra koldioxid i verksamhetsutövarens lagringsplats på prövningsmyndighetens begäran tillhandahålla de tekniska och ekonomiska uppgifter som behövs för prövningen.
Lag (2012:430)
.
19 §
Prövningsmyndigheten får förelägga verksamhetsutövaren att tillhandahålla de uppgifter som avses i 18 §. Ett sådant föreläggande får förenas med vite.
Lag (2012:430)
.
SJÄTTE  AVDELNINGEN
PÅFÖLJDER
29 kap. Straffbestämmelser och förverkande
1 §
För miljöbrott döms till böter eller fängelse i högst två  år den som med uppsåt eller av oaktsamhet
1. orsakar att det i mark, vatten eller luft släpps ut ett  ämne som typiskt sett eller i det enskilda fallet medför  eller kan medföra
a) en förorening som är skadlig för människors hälsa, djur  eller växter i en omfattning som inte har ringa betydelse,  eller
b) någon annan betydande olägenhet i miljön,
2. förvarar ett ämne eller hanterar avfall på ett sätt som  kan medföra en förorening som är skadlig för människors  hälsa, djur eller växter i en omfattning som inte har ringa  betydelse eller som kan medföra någon annan betydande  olägenhet i miljön,
3. orsakar en betydande olägenhet i miljön genom buller,  skakning eller strålning, eller
4. bedriver verksamhet eller vidtar en åtgärd som ändrar yt-  eller grundvattennivån på ett sätt som skadar eller kan skada  människors hälsa, djur eller växter i en omfattning som inte  har ringa betydelse eller som medför eller kan medföra någon  annan betydande olägenhet i miljön.
Är brottet grovt, döms för grovt miljöbrott till fängelse i  lägst sex månader och högst sex år. Vid bedömningen av om  brottet är grovt ska särskilt beaktas om det har medfört  eller kunnat medföra varaktiga skador av stor omfattning, om  gärningen annars varit av särskilt farlig art eller  innefattat ett medvetet risktagande av allvarligt slag eller  om gärningsmannen, när det krävts särskild uppmärksamhet  eller skicklighet, har gjort sig skyldig till en försummelse  av allvarligt slag.
För försök eller förberedelse till grovt miljöbrott döms till  ansvar enligt 23 kap. brottsbalken.
Om en behörig myndighet har tillåtit förfarandet, eller om  förfarandet är allmänt vedertaget eller med hänsyn till  omständigheterna kan anses försvarligt, döms inte till ansvar  enligt denna paragraf.
Lag (2016:341)
.
2 §
För brott mot områdesskydd döms till böter eller fängelse i högst två år den som med uppsåt eller av oaktsamhet
1. i ett biotopskyddsområde bedriver en verksamhet eller vidtar någon annan åtgärd som kan skada naturmiljön och som är förbjuden enligt 7 kap. 11 § andra stycket,
2. i ett strandskyddsområde uppför en byggnad eller vidtar någon annan åtgärd som är förbjuden enligt 7 kap. 15 §, eller
3. orsakar en skada eller en risk för skada på eller annan olägenhet för de miljövärden som avses att skyddas i en nationalpark, ett naturreservat, ett kulturreservat, ett djur- och växtskyddsområde, ett vattenskyddsområde eller ett område som omfattas av ett interimistiskt förbud enligt 7 kap. 24 § genom att olovligen uppehålla sig i området eller där olovligen uppföra bebyggelse, stängsel eller upplag, utföra schaktning, muddring, uppodling, markavvattning, täkt, plantering eller avverkning, utöva jakt eller fiske, eller använda bekämpningsmedel.
Ansvar ska inte dömas ut enligt denna paragraf, om ansvar för gärningen kan dömas ut enligt 1 § eller 2 b §.
Lag (2009:532)
.
2 a §
För förseelse mot områdesskydd döms till böter den som med uppsåt eller av oaktsamhet bryter mot en föreskrift eller bestämmelse som med stöd av 7 kap. har meddelats eller i det enskilda fallet beslutats för skyddet av en nationalpark, ett naturreservat, ett kulturreservat, ett biotopskyddsområde, ett djur- och växtskyddsområde, ett strandskyddsområde eller ett vattenskyddsområde. Detsamma skall gälla den som med uppsåt eller av oaktsamhet bryter mot ett interimistiskt förbud enligt 7 kap. 24 §.
Ansvar skall inte dömas ut enligt denna paragraf, om ansvar för gärningen kan dömas ut enligt 1, 2 eller 2 b §.
Lag (2006:1014)
.
2 b §
För artskyddsbrott döms till böter eller fängelse i  högst två år den som med uppsåt eller av oaktsamhet
1. dödar, skadar, fångar eller stör djur, tar bort eller  skadar ägg, rom eller bo, skadar eller förstör djurs  fortplantningsområde eller viloplats i strid med en  föreskrift om förbud som regeringen har meddelat med stöd av 
8 kap. 1 §,
2. tar bort, skadar eller tar frö eller annan del av en växt  i strid med en föreskrift om förbud som regeringen har  meddelat med stöd av 8 kap. 2 §,
3. sätter ut ett djur eller en växt i naturmiljön i strid med  en föreskrift om förbud som regeringen har meddelat med stöd  av 8 kap. 4 § första stycket 1 och andra stycket,
4. transporterar eller på annat sätt förflyttar, importerar,  exporterar, förvarar, förevisar, preparerar, använder i  vinstsyfte, förvärvar, säljer, hyr ut, byter eller byter ut,  erbjuder sig att köpa, saluför eller innehar för försäljning  djur, växt, ägg, rom, frö eller bo, eller del eller produkt  därav, eller annan vara,
a) i strid med artikel 8.1, 8.5 eller 9.1 rådets förordning 
(EG) nr 338/97 av den 9 december 1996 om skyddet av arter av  vilda djur och växter genom kontroll av handeln med dem,  eller
b) i strid med en föreskrift om förbud eller tillstånd som  regeringen har meddelat med stöd av 8 kap. 4 § första stycket 
2 och andra stycket, eller
5. bryter mot ett villkor eller en bestämmelse som i det  enskilda fallet har beslutats med stöd av
a) artikel 8.3 eller 9.2 jämförd med artikel 11.3 rådets  förordning (EG) nr 338/97, eller
b) en föreskrift som avses i 4 b.
Är brottet grovt, döms för grovt artskyddsbrott till fängelse  i lägst sex månader och högst fyra år. Vid bedömningen av om  brottet är grovt ska särskilt beaktas om det har avsett en  särskilt hotad, sällsynt eller annars skyddsvärd art eller om  det har utgjort led i en brottslighet som utförts  systematiskt och under lång tid, i stor omfattning eller i  vinstsyfte.
För försök eller förberedelse till grovt artskyddsbrott döms  till ansvar enligt 23 kap. brottsbalken.
Ansvar ska inte dömas ut enligt denna paragraf, om ansvar för  gärningen kan dömas ut enligt 1 §.
Lag (2018:1427)
.
2 c §
För otillåten hantering av en invasiv främmande art  döms till böter eller fängelse i högst två år den som med  uppsåt eller av grov oaktsamhet hanterar en invasiv främmande  art på något sätt som beskrivs i artikel 7.1 a-h i förordning 
(EU) nr 1143/2014, och därigenom bryter mot förordningen  eller föreskrifter som regeringen har meddelat med stöd av 
8 kap. 4 § första stycket 3 och andra stycket. Vid grov  oaktsamhet ska det dömas till ansvar endast om gärningen har  medfört skada på eller olägenhet för människors hälsa eller  miljön eller risk för sådan skada eller olägenhet.
Till ansvar enligt första stycket döms det inte om  hanteringen är tillåten enligt barlastvattenlagen (2009:1165)  eller föreskrifter som har meddelats i anslutning till den  lagen.
Lag (2018:1427)
.
3 §
För miljöfarlig kemikaliehantering döms till böter eller  fängelse i högst två år den som med uppsåt eller av grov  oaktsamhet tar befattning med en kemisk produkt, bioteknisk  organism eller vara som innehåller eller har behandlats med en  kemisk produkt utan att vidta de skyddsåtgärder, produktval  eller försiktighetsmått i övrigt som behövs på grund av  produktens, organismens eller varans inneboende egenskaper och  genom denna underlåtenhet orsakar eller riskerar att orsaka  skada på människor eller i miljön.
För miljöfarlig kemikaliehantering döms även den som med  uppsåt eller av oaktsamhet
1. bryter mot ett förbud att sprida bekämpningsmedel enligt 
14 kap. 7 §,
2. bryter mot ett förbud eller en föreskrift om en  skyddsåtgärd, ett produktval eller ett annat försiktighetsmått  som regeringen har meddelat med stöd av 14 kap.,
3. på marknaden släpper ut ett tvätt- eller rengöringsmedel  eller en tensid för ett sådant medel utan att följa en  skyldighet enligt artikel 3 eller 4 i Europaparlamentets och  rådets förordning (EG) nr 648/2004 av den 31 mars 2004 om  tvätt- och rengöringsmedel,
4. bryter mot en begränsning för att tillverka, släppa ut på  marknaden eller använda ett ämne enligt artikel 3 i  Europaparlamentets och rådets förordning (EU) 2019/1021 av den 
20 juni 2019 om långlivade organiska föroreningar,
5. i fråga om åtgärder för bortskaffande eller återvinning av  avfall bryter mot artikel 7.2 eller 7.3 i förordning (EU) 
2019/1021,
6. i fråga om åtgärder för att hindra eller åtgärda läckage av  fluorerade växthusgaser bryter mot bestämmelserna i  artikel 3.2 eller 3.3 första stycket i Europaparlamentets och  rådets förordning (EU) nr 517/2014 av den 16 april 2014 om  fluorerade växthusgaser,
7. i fråga om att återvinning av fluorerade växthusgaser ska  utföras av certifierad personal eller personal med lämplig  utbildning bryter mot en bestämmelse i artikel 8.1 eller 8.3 i  förordning (EU) nr 517/2014,
8. släpper ut en fluorerad växthusgas på marknaden eller  använder en sådan gas och därigenom bryter mot ett förbud i  artikel 11.1 eller 13 i förordning (EU) nr 517/2014,
9. bryter mot en begränsning för att tillverka, släppa ut på  marknaden eller använda ett ämne, som sådant eller ingående i  en blandning eller i en vara, enligt artikel 67 i  Europaparlamentets och rådets förordning (EG) nr 1907/2006 av  den 18 december 2006 om registrering, utvärdering, godkännande  och begränsning av kemikalier (Reach), inrättande av en  europeisk kemikaliemyndighet, ändring av direktiv 1999/45/EG  och upphävande av rådets förordning (EEG) nr 793/93 och  kommissionens förordning (EG) nr 1488/94 samt rådets  direktiv 76/769/EEG och kommissionens direktiv 91/155/EEG, 
93/67/EEG, 93/105/EG och 2000/21/EG,
10. släpper ut en kemisk produkt eller ett explosivt föremål  på marknaden utan att följa en skyldighet i artikel 35.1 eller 
35.2 första stycket i Europaparlamentets och rådets förordning 
(EG) nr 1272/2008 om klassificering, märkning och förpackning  av ämnen och blandningar, ändring och upphävande av direktiven 
67/548/EEG och 1999/45/EG samt ändring av förordning (EG) nr 
1907/2006,
11. i egenskap av att vara tillverkare, nedströmsanvändare  eller någon som för in en kemisk produkt eller ett explosivt  föremål till Sverige, släpper ut produkten eller föremålet på  marknaden utan att följa en skyldighet i artikel 35.2 andra  stycket i Europaparlamentets och rådets förordning (EG) nr 
1272/2008,
12. bryter mot ett förbud eller en begränsning för att  producera, använda, importera, exportera eller på marknaden  släppa ut ett ämne, en produkt eller en utrustning enligt  artikel 4, 5, 6, 15.1, 17.1, 20.1 eller 24.1 i Europaparla-
mentets och rådets förordning (EG) nr 1005/2009 av den 
16 september 2009 om ämnen som bryter ned ozonskiktet,
13. i fråga om åtgärder för återvinning och destruktion av  ozonnedbrytande ämnen bryter mot artikel 22.1, 22.2 eller 22.4  i förordning (EG) nr 1005/2009,
14. i fråga om åtgärder för att hindra eller minska läckage av  ozonnedbrytande ämnen bryter mot artikel 23.1, 23.5 eller 23.6  i förordning (EG) nr 1005/2009,
15. använder ett växtskyddsmedel utan att följa de villkor som  framgår av märkningen enligt vad som krävs i artikel 55 i  Europaparlamentets och rådets förordning (EG) nr 1107/2009 av  den 21 oktober 2009 om utsläppande av växtskyddsmedel på  marknaden och om upphävande av rådets direktiv 79/117/EEG och 
91/414/EEG,
16. på marknaden släpper ut ett växtskyddsmedel eller ett  hjälpämne som allmänheten får tillgång till, utan att se till  att medlet eller ämnet innehåller sådana beståndsdelar som  avskräcker från eller förhindrar konsumtion enligt vad som  krävs i artikel 64.2 i förordning (EG) nr 1107/2009,
17. på marknaden släpper ut ett växtskyddsmedel eller ett  hjälpämne utan att följa en skyldighet i artikel 64.3 i  förordning (EG) nr 1107/2009,
18. på marknaden släpper ut en kosmetisk produkt i strid med  ett förbud eller en begränsning i artikel 14, 15.1 eller 15.2  i Europaparlamentets och rådets förordning (EG) nr 1223/2009  av den 30 november 2009 om kosmetiska produkter, om inte  förekomsten av ett förbjudet ämne i en kosmetisk produkt kan  anses tillåten enligt artikel 17 i samma förordning,
19. på marknaden släpper ut en kosmetisk produkt utan att  produkten har genomgått en säkerhetsbedömning i enlighet med  artikel 10 i förordning (EG) nr 1223/2009, eller att en  säkerhetsrapport har upprättats i enlighet med samma artikel,
20. använder en biocidprodukt utan att följa de bestämmelser  och villkor som följer av märkningen enligt vad som krävs i  artikel 17.5 i Europaparlamentets och rådets förordning (EU)  nr 528/2012 av den 22 maj 2012 om tillhandahållande på  marknaden och användning av biocidprodukter,
21. på marknaden släpper ut en behandlad vara utan att följa  en skyldighet i artikel 58.2 i förordning (EU) nr 528/2012,  eller
22. i egenskap av innehavare av ett produktgodkännande av en  biocidprodukt inte ser till att produkten innehåller  beståndsdelar som avskräcker från konsumtion enligt vad som  krävs i artikel 69.1 andra stycket andra meningen i förordning 
(EU) nr 528/2012.
Ansvar ska inte dömas ut enligt denna paragraf, om
1. ansvar för gärningen kan dömas ut enligt 1 §,
2. ansvar för gärningen kan dömas ut enligt 6 § eller om  ansvar enligt 6 § inte ska dömas ut till följd av 6 § andra  stycket, eller
3. ansvar för gärningen kan dömas ut enligt 9 § första stycket 
9.
Lag (2020:627)
.
3 a §
För olovlig kemikaliehantering döms till böter den som med uppsåt eller av oaktsamhet tar befattning med en kemisk produkt, bioteknisk organism eller vara som innehåller eller har behandlats med en kemisk produkt i strid med ett förbud enligt en föreskrift som en myndighet har meddelat med stöd av regeringens bemyndigande enligt 14 kap.
Ansvar skall inte dömas ut enligt denna paragraf, om ansvar för gärningen kan dömas ut enligt 1 eller 3 §.
Lag (2006:1014)
.
3 b §
För kemikalieregistreringsbrott döms till böter eller fängelse i högst två år den som med uppsåt eller av oaktsamhet
1. tillverkar eller importerar ett ämne, som sådant eller ingående i en blandning, utan att göra en registreringsanmälan och därigenom bryter mot artiklarna 5 och 6 i Europaparlamentets och rådets förordning (EG) nr 1907/2006,
2. producerar eller importerar en vara utan att göra en registreringsanmälan och därigenom bryter mot artiklarna 5 och 7.1 i förordning (EG) nr 1907/2006,
3. producerar eller importerar en vara utan att göra en registrerings- anmälan och därigenom bryter mot artikel 5 och ett beslut enligt artikel 7.5 i förordning (EG) nr 1907/2006,
4. bryter mot en skyldighet att lämna eller uppdatera information enligt artikel 12.2 eller 22 i förordning (EG) nr 1907/2006, eller
5. lämnar oriktig information i en registreringsanmälan eller i en handling som kompletterar en sådan anmälan, om det är fråga om en anmälan eller komplettering som avses i artikel 6, 7.1, 7.5, 20.2 tredje stycket, 22.1 och 2, 40.4 eller 41.4 i förordning (EG) nr 1907/2006 och informationen har betydelse för en myndighets eller enskilds riskbedömning
eller för en   myndighets utvärdering av ett ämnes risk för
människors hälsa eller miljön.
Om brottet är grovt, döms för grovt kemikalieregistreringsbrott till fängelse i lägst sex månader och högst sex år. Vid bedömningen av om brottet är grovt ska det särskilt beaktas om det har avsett stora mängder av ett ämne, har medfört eller kunnat medföra skador av stor omfattning eller av allvarlig art eller har pågått under lång tid.
Lag (2010:742)
.
4 §
För otillåten miljöverksamhet döms till böter eller  fängelse i högst två år den som med uppsåt eller av oaktsamhet
1. påbörjar eller bedriver en verksamhet eller vidtar en  åtgärd utan tillstånd eller godkännande eller utan att ha  gjort en anmälan, eller efter att ha gjort en anmälan påbörjar  en verksamhet eller åtgärd utan att följa en föreskriven  tidsfrist, allt enligt vad som krävs i
a) bestämmelsen i 7 kap. 28 a § om skydd för särskilda  naturområden, om verksamheten eller åtgärden inte omfattas av  ett tillstånd eller en dispens enligt bestämmelserna i 9 eller 
11-15 kap.,
b) föreskrifter som regeringen har meddelat med stöd av 9 kap. 
6 § om miljöfarliga verksamheter,
c) bestämmelsen i 9 kap. 6 c § om anmälningspliktiga  miljöfarliga verksamheter,
d) bestämmelserna i 11 kap. eller föreskrifter som regeringen  har meddelat med stöd av 11 kap. om vattenverksamheter,
e) bestämmelsen i 11 kap. 9 b § tredje stycket om  anmälningspliktiga vattenverksamheter,
f) bestämmelsen i 11 kap. 22 § om att ta en anläggning för  bortledande av grundvatten ur bruk,
g) bestämmelsen i 12 kap. 6 § eller föreskrifter som  regeringen har meddelat med stöd av 12 kap. 6 § om att en  verksamhet eller åtgärd ska anmälas för samråd,
h) bestämmelsen i 13 kap. 12 § om avsiktlig utsättning av  genetiskt modifierade organismer och om att släppa ut  produkter som innehåller eller består av sådana organismer på  marknaden,
i) föreskrifter som regeringen har meddelat med stöd av 
13 kap. 16 § om innesluten användning av genetiskt modifierade  organismer,
j) föreskrifter som regeringen har meddelat med stöd av 
14 kap. 8 § om hantering, införsel, utförsel, tillstånd,  godkännande eller anmälan av kemiska produkter, biotekniska  organismer eller varor,
k) bestämmelserna i artikel 56 i förordning (EG) nr 1907/2006  om förutsättningar för att få använda ett ämne som anges i  bilaga XIV till den förordningen eller släppa ut ett sådant  ämne på marknaden,
l) bestämmelserna i artikel 28.1 i förordning (EG) nr 
1107/2009 om krav på produktgodkännande av växtskyddsmedel,
m) bestämmelserna om krav på godkännande av biocidprodukter i  artikel 17.1 i förordning (EU) nr 528/2012,
n) föreskrifter som regeringen har meddelat med stöd av 
15 kap. 15 § om krav på tillstånd för yrkesmässig drift av en  producentansvarsorganisation för avfall från elektriska och  elektroniska produkter, eller
o) bestämmelserna i 17 kap. om regeringens  tillåtlighetsprövning, eller
2. i egenskap av innehavare av det tillstånd eller det beslut  om tillåtlighet, godkännande eller dispens som gäller för  verksamheten eller åtgärden och som har meddelats med stöd av  balken, förordning (EG) nr 1907/2006, förordning (EG) nr 
1107/2009 eller förordning (EU) nr 528/2012 bryter mot ett  villkor eller en bestämmelse i tillståndet eller i beslutet.
I fråga om ett villkor eller en bestämmelse om buller 
(bullervillkor) som har angetts i ett sådant tillstånd eller  beslut som avses i första stycket 2 ska det förhållandet att  en bostadsbyggnad är utsatt för omgivningsbuller i strid med  bullervillkoret inte anses utgöra ett brott mot villkoret, om
1. byggnaden ingår i ett område med detaljplan eller omfattas  av ett bygglov enligt plan- och bygglagen (2010:900),
2. det i planbeskrivningen till planen eller i lovet har  angetts beräknade bullervärden och omgivningsbullret inte  överskrider dessa värden, och
3. beräkningen av bullervärdena har gjorts med hänsyn till  intresset att förebygga olägenhet för människors hälsa.
Ansvar ska inte dömas ut enligt denna paragraf, om ansvar för  gärningen kan dömas ut enligt 1 § eller om gärningen omfattas  av en föreskrift som regeringen har meddelat med stöd av 
30 kap. 1 § om skyldighet att betala miljösanktionsavgift.
Lag (2021:881)
.
4 a §
För otillåten avfallstransport döms till böter eller  fängelse i högst två år den som med uppsåt eller av oaktsamhet
1. transporterar avfall utan tillstånd och därigenom bryter  mot föreskrifter som regeringen har meddelat med stöd av 
15 kap. 17 § om tillstånd för yrkesmässig transport av avfall,
2. inom Europeiska unionen transporterar avfall utan en  skriftlig förhandsanmälan och utan ett godkännande och  därigenom bryter mot artiklarna 4 och 9.6 i Europaparlamentets  och rådets förordning (EG) nr 1013/2006 av den 14 juni 2006 om  transport av avfall,
3. anordnar eller genomför en transport av avfall som är  avsedd att gå från Europeiska unionen
a) till ett land eller territorium utanför Europeiska unionen  i strid mot ett exportförbud i någon av artiklarna 34, 36, 39, 
40.1 och 40.2 i förordning (EG) nr 1013/2006,
b) till ett land utanför Europeiska unionen utan ett  skriftligt godkännande som krävs enligt artikel 35.4 a i  förordning (EG) nr 1013/2006,
c) till ett land som omfattas av förfarandereglerna i artikel 
37 i förordning (EG) nr 1013/2006 i strid mot ett förbud eller  utan en skriftlig förhandsanmälan som krävs enligt artikel 
37.2 andra stycket eller 37.5 i den förordningen eller enligt  artikel 1 i kommissionens förordning (EG) nr 1418/2007 av den 
29 november 2007 om export för återvinning av visst avfall som  förtecknas i bilaga III eller IIIA till Europaparlamentets och  rådets förordning (EG) nr 1013/2006 till vissa länder som inte  omfattas av OECD-beslutet om kontroll av gränsöverskridande  transporter av avfall,
d) till ett land som omfattas av förfarandereglerna i artikel 
38 i förordning (EG) nr 1013/2006 utan ett godkännande som  krävs enligt artikel 38.4 a,
e) till ett land utanför Europeiska unionen utan att avfallet  är avsett att bortskaffas eller återvinnas i en anläggning  enligt de bestämmelser som gäller i mottagarlandet på det sätt  som följer av någon av artiklarna 35.5, 37.4 och 38.6 i  förordning (EG) nr 1013/2006, eller
f) till ett land eller territorium utanför Europeiska unionen  utan en skriftlig förhandsanmälan och ett godkännande som  krävs enligt artikel 40.3 jämförd med artiklarna 4 och 9.6 i  förordning (EG) nr 1013/2006,
4. anordnar eller genomför en transport av avfall som är  avsedd att gå mellan länder utanför Europeiska unionen men  genom ett land i unionen utan en skriftlig förhandsanmälan och  ett godkännande som krävs enligt artiklarna 47 och 48 jämförda  med artiklarna 4, 9.6, 42 och 44 i förordning (EG) nr 
1013/2006,
5. till Europeiska unionen importerar avfall för bortskaffande  i strid mot importförbudet i artikel 41 i förordning (EG) nr 
1013/2006,
6. till Europeiska unionen importerar avfall för bortskaffande  utan att ha ett skriftligt godkännande och därigenom bryter  mot artikel 42.4 a i förordning (EG) nr 1013/2006,
7. till Europeiska unionen importerar avfall för återvinning i  strid mot importförbudet i artikel 43 i förordning (EG) nr 
1013/2006,
8. till Europeiska unionen importerar avfall för återvinning  utan att ha ett godkännande och därigenom bryter mot artikel 
44.4 a eller 45 jämförd med artikel 42.4 a i förordning (EG)  nr 1013/2006,
9. till Europeiska unionen importerar avfall från ett sådant  utomeuropeiskt land eller territorium som avses i artikel 46 i  förordning (EG) nr 1013/2006 utan en skriftlig förhandsanmälan  och utan ett godkännande och därigenom bryter mot artikel 46.1  jämförd med artiklarna 4 och 9.6, eller
10. blandar avfall under transport i strid med artikel 19 i  förordning (EG) nr 1013/2006.
Till ansvar enligt första stycket 2, 3 b-d och 3 f, 4, 6, 8  och 9 döms också om det för transporten av avfall finns
1. en skriftlig förhandsanmälan som innehåller en oriktig  uppgift av betydelse från miljö- eller hälsoskyddssynpunkt,  eller
2. ett godkännande som föranletts av att någon lämnat en  oriktig uppgift som från miljö- eller hälsoskyddssynpunkt har  haft betydelse för godkännandet.
Om brottet är grovt, döms för grov otillåten avfallstransport  till fängelse i lägst sex månader och högst sex år. Vid  bedömningen av om brottet är grovt ska det särskilt beaktas om  gärningen utgjort ett led i en brottslighet som utförts  systematiskt och under lång tid, i stor omfattning eller  medfört eller kunnat medföra skador av stor omfattning eller  allvarlig art.
Ansvar ska inte dömas ut enligt denna paragraf om ansvar för  gärningen kan dömas ut enligt 1 §.
Lag (2019:496)
.
4 b §
För otillåten fartygsåtervinning döms till böter eller  fängelse i högst två år den som med uppsåt eller av  oaktsamhet, i egenskap av fartygsägare enligt artikel 3.1.14 i  Europaparlamentets och rådets förordning (EU) nr 1257/2013 av  den 20 november 2013 om återvinning av fartyg och om ändring  av förordning (EG) nr 1013/2006 och direktiv 2009/16/EG, inte  fullgör skyldigheten i artikel 6.2 a i samma förordning att se  till att fartyg som ska återvinnas endast återvinns vid sådana  fartygsåtervinningsanläggningar som avses i artikeln.
För försök till uppsåtligt brott döms till ansvar enligt 
23 kap. brottsbalken.
Ansvar ska inte dömas ut enligt denna paragraf, om ansvar för  gärningen kan dömas ut enligt 1 §.
Lag (2022:1799)
.
5 §
För försvårande av miljökontroll döms till böter eller  fängelse i högst två år den som med uppsåt eller av oaktsamhet
1. lämnar en oriktig uppgift som från miljö- eller  hälsoskyddssynpunkt har betydelse för en myndighets prövning,  tillsyn eller kontroll, om uppgiften finns i en ansökan,  anmälan eller annan handling som lämnas in till eller visas  upp för en myndighet enligt
a) denna balk,
b) artikel 16 b, 16 d, 16 e, 18.1, 18.2, 18.3, 50.4 a eller 
50.4 c i förordning (EG) nr 1013/2006,
c) artikel 62 i förordning (EG) nr 1907/2006,
d) artikel 33.1, 33.2 eller 33.3 i förordning (EG)  nr 1107/2009,
e) artikel 20 i förordning (EU) nr 528/2012,
f) artikel 15 i förordning (EU) 2017/625, i fråga om sådan  kontroll eller annan offentlig verksamhet som avses i 26 kap. 
30 § första stycket 1,
g) en föreskrift som regeringen har meddelat med stöd av  balken, eller
h) ett beslut som i det enskilda fallet har meddelats med stöd  av balken, artikel 46 i förordning (EG) nr 1907/2006 eller  regeringens föreskrifter,
2. i fråga om en verksamhet eller åtgärd som är tillstånds-  eller anmälningspliktig enligt 9, 11, 13 eller 14 kap. eller  enligt föreskrifter som regeringen har meddelat med stöd av de  bestämmelserna bryter mot en föreskrift som regeringen har  meddelat om skyldighet att underrätta tillsynsmyndigheten om  en driftsstörning i verksamheten eller liknande händelse som  kan skada människors hälsa eller miljön,
3. bryter mot en bestämmelse i 10 kap. 11 §, 12 § första  stycket eller 13 § om skyldighet att underrätta  tillsynsmyndigheten om en förorening, överhängande fara för en  allvarlig miljöskada eller allvarlig miljöskada,
4. i fråga om innesluten användning, avsiktlig utsättning  eller utsläppande på marknaden av genetiskt modifierade  organismer bryter mot en föreskrift som regeringen har  meddelat med stöd av 13 kap. om skyldighet att anmäla kännedom  om nya uppgifter eller ändrade förhållanden,
5. i fråga om yrkesmässig tillverkning eller införsel av  kemiska produkter bryter mot 14 kap. 10 § eller mot  föreskrifter som regeringen har meddelat med stöd av 14 kap. 
11 § genom att inte göra en anmälan för registrering i  produktregistret enligt de föreskrifter som regeringen  meddelat,
6. i fråga om ett godkänt växtskyddsmedel inte lämnar den  information om medlet som krävs enligt artikel 56.1 i  förordning (EG) nr 1107/2009,
7. i fråga om kosmetiska produkter inte lämnar information  till Europeiska kommissionen i enlighet med artikel 13.1, 
13.2, 13.3, 13.4 eller 16.3 i förordning (EG) nr 1223/2009  eller inte uppdaterar informationen till Europeiska  kommissionen enligt artikel 13.7 i samma förordning, eller
8. i fråga om en godkänd biocidprodukt inte lämnar den  information om produkten som krävs enligt artikel 47.1 i  förordning (EU) nr 528/2012.
Lag (2022:1108)
.
6 §
För bristfällig miljöinformation döms till böter eller  fängelse i högst två år den som med uppsåt eller av  oaktsamhet
1. i fråga om kemiska produkter eller biotekniska organismer  bryter mot bestämmelserna om produktinformation i 14 kap.  genom att
a) felaktigt klassificera eller inte klassificera en produkt  enligt vad som krävs i föreskrifter som regeringen har  meddelat med stöd av 14 kap.,
b) inte märka en produkt eller att lämna annan  produktinformation enligt vad som krävs i föreskrifter som  regeringen har meddelat med stöd av 14 kap.,
c) inte med en lämplig symbol eller beteckning för fara eller  risk eller med annan tydlig varningstext märka en produkt  eller på annat sätt lämna produktinformation, om märkningen  eller informationen behövs till skydd för människors hälsa  eller miljön, eller
d) lämna oriktig eller bristfällig produktinformation,
2. i fråga om kemiska produkter bryter mot en bestämmelse i  Europaparlamentets och rådets förordning (EU) nr 649/2012 av  den 4 juli 2012 om export och import av farliga kemikalier  genom att
a) inte märka en produkt med en farosymbol, en  farobeteckning, en riskfras eller ett varningsmärke enligt  vad som krävs i förordningens artikel 17.1,
b) inte lämna säkerhetsdatablad enligt vad som krävs i  förordningens artikel 17.3, eller
c) lämna oriktig uppgift i märkningen eller  säkerhetsdatabladet,
3. i fråga om tvätt- eller rengöringsmedel bryter mot  förordning (EG) nr 648/2004 genom att inte märka  förpackningar enligt vad som krävs i förordningens artikel 
11,
4. i fråga om produkter och utrustning som innehåller  fluorerade växthusgaser bryter mot förordning (EU) nr 
517/2014 genom att inte märka produkter och utrustning enligt  vad som krävs i förordningens artikel 12,
5. i fråga om kemiska produkter bryter mot förordning (EG) nr 
1907/2006 genom att
a) inte förse mottagaren av ett ämne eller en blandning med  ett säkerhetsdatablad enligt kraven i artikel 31,
b) lämna oriktig eller bristfällig uppgift i  säkerhetsdatabladet, eller
c) inte enligt vad som krävs i artikel 33 tillhandahålla en  mottagare eller konsument information om namn på ett ämne som  ingår i en vara och finns angivet i bilaga XIV till  förordningen eller angivet i den kandidatförteckning som  avses i artikel 59,
6. i fråga om kemiska produkter och explosiva föremål bryter  mot förordning (EG) nr 1272/2008 genom att
a) felaktigt klassificera eller inte klassificera ett ämne,  en blandning eller ett explosivt föremål enligt vad som krävs  i artiklarna 4.1, 4.2, 4.3 eller 4.8, eller
b) felaktigt märka eller inte märka ett ämne, en blandning  eller ett explosivt föremål enligt vad som krävs i artiklarna 
4.4, 4.7 eller 4.8,
7. i fråga om behandlat utsäde eller växtskyddsmedel bryter  mot förordning (EG) nr 1107/2009 genom att
a) felaktigt märka eller inte märka ett behandlat utsäde  enligt vad som krävs i artikel 49.4,
b) felaktigt märka eller inte märka ett växtskyddsmedel  enligt vad som krävs i artikel 65.1 och i kommissionens  förordning (EU) nr 547/2011 av den 8 juni 2011 om tillämpning  av Europaparlamentets och rådets förordning (EG) nr 1107/2009  vad gäller märkningskrav för växtskyddsmedel, eller
c) lämna oriktig eller bristfällig produktinformation enligt  vad som krävs i artikel 66.1, 66.2 eller 66.5, eller
8. i fråga om en biocidprodukt eller behandlad vara bryter  mot förordning (EU) nr 528/2012 genom att
a) inte märka produkten eller varan på ett sätt som uppfyller  kraven i artikel 58.3 eller artikel 69.2, eller
b) inte lämna produktinformation som uppfyller kraven i  artikel 72.
Ansvar ska inte dömas ut enligt denna paragraf, om  underlåtenheten eller den oriktiga eller bristfälliga  informationen varit sådan att den inte kunnat försvåra  bedömningen av risken för skada på människors hälsa eller i  miljön. Ansvar ska inte heller dömas ut enligt denna  paragraf, om ansvar för gärningen kan dömas ut enligt 9 §  första stycket 9.
Lag (2016:781)
.
7 §
Den som med uppsåt eller av oaktsamhet skräpar ned utomhus på en plats som allmänheten har tillträde eller insyn till döms för nedskräpning till böter eller fängelse i högst ett år.
7 a §
Den som begår en gärning som avses i 7 § döms för nedskräpningsförseelse till penningböter, om nedskräpningen är att anse som mindre allvarlig.
Lag (2011:734)
.
8 §
Till böter eller fängelse i högst två år döms den som med  uppsåt eller av oaktsamhet
1. bryter mot en föreskrift för totalförsvaret som har  meddelats med stöd av 1 kap. 5 §, om en överträdelse av den  lagbestämmelse från vilken avvikelsen har föreskrivits är  straffbelagd,
2. bryter mot en föreskrift om försiktighetsmått inom ett  miljöskyddsområde, som regeringen har meddelat med stöd av 7  kap. 20 §,
3. bryter mot en föreskrift eller ett beslut om förbud mot  utsläpp av avloppsvatten m.m. som regeringen har meddelat med  stöd av 9 kap. 4 §,
4. bryter mot en föreskrift om försiktighetsmått vid  miljöfarlig verksamhet som regeringen har meddelat med stöd av 
9 kap. 5 §,
5. i ett miljöriskområde som avses i 10 kap. 17 § vidtar en  åtgärd som ökar belastningen av föroreningar i eller omkring  området, annars försämrar den miljömässiga situationen eller  försvårar avhjälpandeåtgärder,
6. bryter mot den skyldighet att underhålla en vattenanläggning  som följer av 11 kap. 17 § första stycket, 20 § första stycket  eller 21 § första stycket,
7. bryter mot ett förbud till skydd för naturmiljön enligt 12  kap. 6 § fjärde stycket,
8. bryter mot bestämmelsen i 13 kap. 8 § om utredning innan en  genteknisk verksamhet påbörjas eller mot en föreskrift om  utredningen som regeringen har meddelat med stöd av 13 kap. 
9 §,
9. bryter mot en föreskrift om försiktighetsmått vid genteknisk  verksamhet som regeringen har meddelat med stöd av 13 kap. 
11 §,
10. bryter mot skyldigheten att upprätta en  kemikaliesäkerhetsrapport enligt vad som krävs i artiklarna 
37.4 och 39.1 i förordning (EG) nr 1907/2006,
11. bryter mot skyldigheten att förse Europeiska  kemikaliemyndigheten med information enligt vad som krävs i  artiklarna 38, 39.2 och 66.1 i förordning (EG) nr 1907/2006,
12. bryter mot förbudet mot dumpning eller förbränning av  avfall enligt 15 kap. 27 §,
13. bryter mot ett förbud mot fiske som i det enskilda fallet  har beslutats med stöd av 28 kap. 13 §, eller
14. bryter mot artikel 4 i Europaparlamentets och rådets  förordning (EU) nr 511/2014 av den 16 april 2014 om åtgärder  för användarnas efterlevnad i Nagoyaprotokollet om tillträde  till och rimlig och rättvis fördelning av vinster från  utnyttjande av genetiska resurser i unionen genom att inte  följa ömsesidigt överenskomna villkor eller söka efter, bevara  eller överföra information i enlighet med det som anges i  artikeln i fråga om en genetisk resurs eller traditionell kunskap som avses i förordningen eller en traditionell kunskap  som avses i 8 kap. 5 § andra stycket.
För försök till brott som avses i första stycket 12 döms till  ansvar enligt 23 kap. brottsbalken.
Ansvar ska inte dömas ut enligt denna paragraf, om ansvar för  gärningen kan dömas ut enligt 1 § eller 9 § första stycket 5.
Lag (2016:783)
.
9 §
Till böter döms den som med uppsåt eller av oaktsamhet
1. bryter mot bestämmelsen i artikel 6.3 i förordning (EG)  nr 338/97 om skyldighet att i en ansökan lämna uppgift om  tidigare beslut om avslag,
2. bryter mot en föreskrift eller ett beslut i ett enskilt  fall om tomgångskörning eller gatumusik som regeringen eller,  efter regeringens bemyndigande, en myndighet har meddelat med  stöd av 9 kap. 12 §,
3. bryter mot en föreskrift om skötsel av jordbruksmark som  regeringen eller, efter regeringens bemyndigande, en myndighet  har meddelat med stöd av 12 kap. 8 §,
4. bryter mot en föreskrift om hantering av gödsel som  regeringen eller, efter regeringens bemyndigande, en myndighet  har meddelat med stöd av 12 kap. 10 §,
5. vid en sådan odling av genetiskt modifierade organismer som  omfattas av ett tillstånd enligt 13 kap. 12 § bryter mot en  föreskrift om försiktighetsmått som regeringen eller, efter  regeringens bemyndigande, en myndighet har meddelat med stöd  av 13 kap. 11 §,
6. bryter mot en föreskrift om märkning av genetiskt  modifierade organismer som regeringen eller, efter regeringens  bemyndigande, en myndighet har meddelat med stöd av 13 kap. 
18 §,
7. bryter mot en bestämmelse om spårbarhet eller märkning  enligt artikel 4.1, 4.2, 4.3, 4.4, 4.6, 5.1 eller 5.2 i  Europaparlamentets och rådets förordning (EG) nr 1830/2003 av  den 22 september 2003 om spårbarhet och märkning av genetiskt  modifierade organismer och spårbarhet av livsmedel och  foderprodukter som är framställda av genetiskt modifierade  organismer och om ändring av direktiv 2001/18/EG,
8. bryter mot en bestämmelse om information, identifiering,  dokumentation eller anmälan enligt artikel 6, 12 eller 13 i  Europaparlamentets och rådets förordning (EG) nr 1946/2003 av  den 15 juli 2003 om gränsöverskridande förflyttning av  genetiskt modifierade organismer,
9. på marknaden släpper ut en kosmetisk produkt som inte  uppfyller kraven om märkning enligt artikel 19.1 eller 19.2 i  förordning (EG) nr 1223/2009, eller på marknaden  tillhandahåller en kosmetisk produkt som inte uppfyller kraven  om märkning enligt artikel 19.1 a, e eller g i samma  förordning,
10. bryter mot skyldigheten att lämna information enligt  artikel 9 i förordning (EG) nr 648/2004,
11. bryter mot en bestämmelse om information eller  dokumentation enligt artikel 32, 34 eller 36 i förordning (EG)  nr 1907/2006,
12. i fråga om ett växtskyddsmedel som är godkänt i ett annat  land i Europeiska unionen men som inte är godkänt i Sverige  bryter mot artikel 52 i förordning (EG) nr 1107/2009 genom att  föra in medlet till Sverige, släppa ut det på marknaden eller  använda det utan att medlet omfattas av ett sådant  parallellhandelstillstånd som krävs enligt artikeln,
13. i fråga om en biocidprodukt som är godkänd i ett annat  land i Europeiska unionen men som inte är godkänd i Sverige  tillhandahåller produkten eller använder den utan att  produkten omfattas av ett sådant parallellhandelstillstånd som  avses i artikel 53 i förordning (EU) nr 528/2012,
14. bryter mot bestämmelsen i 15 kap. 24 § första stycket  eller en föreskrift som regeringen har meddelat med stöd av 
15 kap. 39 § genom att yrkesmässigt eller annars i stor  omfattning transportera avfall,
15. bryter mot en föreskrift som regeringen har meddelat med  stöd av 15 kap. 30 § genom att lämna avfall till någon som  inte har gjort de anmälningar eller har de tillstånd som krävs  för avfallshanteringen,
16. i egenskap av fartygsägare lämnar oriktig eller  vilseledande information om sitt fartyg som underlag till den  återvinningsplan som den driftsansvariga ska ta fram för  fartyget enligt artikel 7 i förordning (EU) nr 1257/2013,  eller
17. i egenskap av driftsansvarig på en sådan  fartygsåtervinningsanläggning som avses i förordning (EU)  nr 1257/2013 återvinner ett fartyg på ett sätt som inte  överensstämmer med den återvinningsplan som har tagits fram  för fartyget enligt artikel 7 i förordningen.
Ansvar ska inte dömas ut enligt denna paragraf, om ansvar för  gärningen kan dömas ut enligt 1 §.
Lag (2022:1799)
.
10 §
Allmänt åtal för en gärning som avses i 6 § första stycket 5 c och som rör en överträdelse av artikel 33.2 i förordning
(EG) nr 1907/2006 får väckas endast om ett åtal är påkallat från allmän synpunkt.
Lag (2008:240)
.
11 §
Om en gärning som avses i 2, 2 a, 2 b, 2 c, 3, 3 a eller 
3 b §, 4 § första stycket 2, 4 a §, 5 § 1 eller 8 eller 9 § är  att anse som ringa, döms det inte till ansvar. En gärning är  att anse som ringa om den framstår som obetydlig med hänsyn  till det intresse som är avsett att skyddas genom  straffbestämmelsen.
Till ansvar enligt detta kapitel döms inte om gärningen är  belagd med samma eller strängare straff i brottsbalken. Om  gärningen är straffbar både enligt detta kapitel och enligt  lagen (2000:1225) om straff för smuggling men ansvar inte kan  dömas ut enligt den lagen, döms till ansvar enligt detta  kapitel.
Om ett vitesföreläggande har överträtts och överträdelsen  ligger till grund för en ansökan om att döma ut vitet, döms  det inte till ansvar enligt detta kapitel för en gärning som  omfattas av föreläggandet.
Om en gärning som avses i 1-9 §§ kan föranleda  miljösanktionsavgift och inte kan antas föranleda annan  påföljd än böter, får åtal väckas av åklagare endast om åtal  är påkallat från allmän synpunkt.
Lag (2021:881)
.
12 §
Egendom får förverkas, om det inte är uppenbart oskäligt  och egendomen
1. har varit föremål för brott enligt 1, 2, 2 b, 2 c, 3, 4, 
4 a, 4 b, 5, 6 eller 8 § och är
a) ett djur, en växt eller en annan organism eller en produkt  som utvunnits av ett djur eller en växt,
b) en sådan genetisk resurs som avses i förordning (EU)  nr 511/2014,
c) utbrutet material vid täktverksamhet,
d) en kemisk produkt, en bioteknisk organism eller en vara som  innehåller en kemisk produkt,
e) en genetiskt modifierad organism eller en produkt som  innehåller eller består av en genetiskt modifierad organism,  eller
f) avfall,
2. utgör vinst från ett brott som avses i 1,
3. är ett fortskaffningsmedel eller annan egendom som har  använts som hjälpmedel vid ett brott som avses i 1, eller
4. varit avsedd att användas som hjälpmedel vid ett brott som  avses i 1 och brottet har fullbordats eller förfarandet har  utgjort ett straffbart försök eller en straffbar förberedelse.
Egendomen får förverkas enligt första stycket 3 eller 4 endast  om det behövs för att förebygga brott eller om det finns andra  särskilda skäl.
I stället för egendomen får dess värde helt eller delvis  förverkas.
Lag (2024:787)
.
12 a §
Den myndighet som förvarar avfall som skäligen kan  antas bli förverkat enligt 12 § och har tagits i beslag enligt 
27 kap. rättegångsbalken får
1. omedelbart låta sälja avfallet, om det finns en risk för  att avfallet blir förstört under förvaringen, förvaringen är  förenad med alltför stora kostnader eller det finns andra  särskilda skäl, och
2. förstöra avfallet, om det inte kan säljas eller om det kan  antas komma till brottslig användning eller på annat sätt är  olämpligt för försäljning.
Lag (2019:496)
.
12 b §
Om avfall som sålts eller förstörts enligt 12 a § inte  förverkas, har ägaren eller en annan rättsinnehavare rätt till  ersättning. För avfall som sålts lämnas inte ersättning med  högre belopp än vad som influtit vid försäljningen. Om  avfallet har förstörts, ges ersättning med skäligt belopp.
Lag (2019:496)
.
13 §
Svensk domstol är behörig att döma över brott enligt 
4 b § eller 8 § första stycket 12 även om det inte finns  domsrätt enligt 2 kap. 3 § brottsbalken. Har brottet begåtts i  Sveriges ekonomiska zon, får åtal väckas vid den tingsrätt  vars domkrets är närmast den plats där brottet begicks.
Lag (2022:1799)
.
14 §
Om någon som ådragit sig ansvar enligt 1 §, frivilligt har avvärjt en sådan fara eller verkan som anges där innan en avsevärd olägenhet har uppkommit, får dömas till lindrigare straff än vad som är föreskrivet för gärningen.
Lag (2006:1014)
.
15 §
Den som har anordnat en transport av avfall och som innan  transporten påbörjats frivilligt har vidtagit en åtgärd som  lett till att transporten inte genomförts i strid med  förordning (EG) nr 1013/2006 eller förordning (EG) nr 
1418/2007 döms inte till ansvar enligt 4 a § första stycket 3  eller 4.
Lag (2019:496)
.
30 kap. Miljösanktionsavgifter
1 §
Regeringen får meddela föreskrifter om att en särskild avgift (miljösanktionsavgift) ska betalas av den som
1. påbörjar en verksamhet som är tillståndspliktig eller anmälningspliktig enligt denna balk eller enligt föreskrifter som har meddelats med stöd av balken, utan att tillstånd har getts eller anmälan har gjorts,
2. åsidosätter villkor eller andra bestämmelser i ett tillstånd som har beslutats med stöd av denna balk eller med stöd av föreskrifter som har meddelats med stöd av balken, eller
3. åsidosätter andra bestämmelser i denna balk, föreskrifter som har meddelats med stöd av balken eller bestämmelser i EU-
förordningar inom balkens tillämpningsområde.
Avgiftens storlek ska framgå av föreskrifterna. Avgiften ska uppgå till minst 1 000 kronor och högst 1 000 000 kronor. När avgiftens storlek bestäms, ska hänsyn tas till överträdelsens allvar och betydelsen av den bestämmelse som överträdelsen avser.
Lag (2011:322)
.
2 §
En miljösanktionsavgift skall tas ut även om överträdelsen inte har skett uppsåtligen eller av oaktsamhet.
Avgiften behöver dock inte tas ut om det vore oskäligt med hänsyn till
1. sjukdom som medfört att den avgiftsskyldige inte förmått att på egen hand eller genom att uppdra åt någon annan göra det som ålegat den avgiftsskyldige,
2. att överträdelsen berott på en omständighet som inte kunnat eller borde ha förutsetts eller som den avgiftsskyldige inte kunnat påverka,
3. vad den avgiftsskyldige har gjort för att undvika att en överträdelse skulle inträffa, eller
4. att överträdelsen har föranlett straff enligt bestämmelserna i 29 kap.
Miljösanktionsavgiften skall tillfalla staten.
Lag (2006:1014)
.
3 §
Miljösanktionsavgift beslutas av tillsynsmyndigheten eller  av den myndighet som utför kontroll enligt förordning (EU) 
2017/625 eller enligt förordning (EU) 2019/1020.
Innan myndigheten beslutar om avgift ska den som anspråket  riktas mot ges tillfälle att yttra sig.
Lag (2022:1108)
.
4 §
Ett beslut om att ta ut en miljösanktionsavgift skall delges den avgiftsskyldige.
Lag (2006:1014)
.
5 §
En miljösanktionsavgift skall betalas inom trettio dagar efter det att beslutet om att ta ut avgiften har delgetts enligt 4 §, om tillsynsmyndigheten i beslutet inte har bestämt en senare tidpunkt.
Beslutet om miljösanktionsavgift får efter sista betalningsdagen verkställas såsom en dom som har vunnit laga kraft.
Lag (2006:1014)
.
6 §
Miljösanktionsavgift får inte beslutas, om den som anspråket riktas mot inte inom fem år från det att förutsättningarna enligt 1 § att besluta om avgift har inträffat har getts tillfälle att yttra sig.
7 §
Den som enligt ett beslut av en tillsynsmyndighet skall betala en miljösanktionsavgift får överklaga beslutet till mark- och miljödomstol.
Lag (2010:923)
.
8 §
En beslutad miljösanktionsavgift faller bort, om beslutet om avgiften inte har verkställts inom tio år från det att beslutet har vunnit laga kraft.
9 §
Miljösanktionsavgift skall återbetalas, om betalningsansvaret har upphävts genom beslut som har vunnit laga kraft.
Ränta på miljösanktionsavgift som återbetalas enligt första stycket lämnas enligt 5 § räntelagen (1975:635) för tiden från den dag avgiften betalades till och med den dag avgiften återbetalas.
10 §
Regeringen eller den myndighet regeringen bestämmer får meddela närmare föreskrifter om den ordning i vilken miljösanktionsavgifter skall betalas.
SJUNDE  AVDELNINGEN
ERSÄTTNING OCH SKADESTÅND M.M.
31 kap. Ersättning vid ingripanden av det allmänna och vid tillståndsprövning av vattenverksamhet m.m.
Kapitlets innehåll m.m.
1 §
Detta kapitel är tillämpligt i frågor om ersättning vid vissa ingripanden av det allmänna samt vid tillståndsprövning av vattenverksamhet. Kapitlet innehåller dessutom bestämmelser om ersättning när skada uppkommit till följd av förbud mot fiske.
2 §
Bestämmelserna i expropriationslagen (1972:719) skall gälla vid ersättning och inlösen enligt detta kapitel, om inte balken innehåller avvikande bestämmelser.
3 §
Vad som i detta kapitel sägs om fastighet skall även gälla särskild rätt till fastighet.
Ersättning och inlösen på grund av vissa föreskrifter, förelägganden och förbud
4 §
Fastighetsägaren har rätt till ersättning på grund av  beslut som innebär att mark tas i anspråk eller att pågående  markanvändning inom berörd del av en fastighet avsevärt  försvåras, om beslutet gäller
1. föreskrifter enligt 7 kap. 3 § om åtgärder och  inskränkningar som rör nationalparker,
2. föreskrifter enligt 7 kap. 5, 6 eller 9 § om åtgärder och  inskränkningar som rör naturreservat och kulturreservat,
3. en dispens enligt 7 kap. 11 § andra stycket som har  förenats med särskilda villkor eller en vägran att ge en  dispens enligt 7 kap. 11 § andra stycket, om dispensen avser  ett biotopskyddsområde enligt 7 kap. 11 § första stycket 1,
4. bildande av ett biotopskyddsområde enligt 7 kap. 11 §  första stycket 2,
5. föreskrifter enligt 7 kap. 22 § om åtgärder och  inskränkningar som rör vattenskyddsområden,
6. skydd för särskilda områden enligt 7 kap. 28 a-29 b §§,
7. förelägganden eller förbud enligt 12 kap. 6 § fjärde  stycket som rör viss verksamhet, eller
8. föreskrifter som avses i 20 § tredje stycket 1 fiskelagen 
(1993:787).
En föreskrift enligt 7 kap. 3 § om begränsning av rätten till  jakt efter björn, lo, varg, järv, älg eller örn medför inte  rätt till ersättning.
Lag (2025:270)
.
5 §
Om ett beslut som avses i 4 § första stycket 1, 2, 5, 6  eller 8 innebär att det krävs tillstånd för en viss verksamhet  eller åtgärd, betalas ersättning endast om tillstånd har  vägrats eller förenats med särskilda villkor.
Om det enligt 7 kap. 24 § har meddelats ett förbud att vidta  en åtgärd utan tillstånd och tillstånd vägras, gäller 4 §  första stycket.
Lag (2025:42)
.
6 §
Har upphävts genom
lag (2009:1322)
.
7 §
Ersättning enligt 4 § betalas av staten. Om det är en kommun som har meddelat det beslut som avses i 4 §, ska ersättningen i stället betalas av kommunen.
Om föreskrifter som avses i 4 § första stycket 5 har beslutats av länsstyrelsen efter ansökan av en kommun eller den i vars intresse vattenskyddsområdet har fastställts, ska ersättningen betalas av sökanden. Detsamma gäller om sådana föreskrifter har beslutats av en kommun efter ansökan av den i vars intresse föreskrifterna har meddelats.
Lag (2009:1322)
.
8 §
Om det i ett fall som avses i 4 § första stycket uppstår synnerliga olägenheter vid pågående användning av fastigheten, har fastighetsägaren rätt att få fastigheten inlöst i stället för att få ersättning enligt 4 §. Beror olägenheten på ett förbud att vidta viss åtgärd utan tillstånd skall 5 § första stycket tillämpas.
9 §
Vid tillämpningen av 4 och 8 §§ ska hänsyn tas också till  andra beslut enligt 7 kap. 3, 5, 6, 9 eller 22 §, förbud  enligt 7 kap. 11 § andra stycket, förelägganden och förbud  enligt 12 kap. 6 § fjärde stycket, beslut enligt 18 § och 
18 b § första stycket 1 skogsvårdslagen (1979:429), beslut om  föreskrifter som avses i 20 § tredje stycket 1 fiskelagen 
(1993:787) samt beslut som avses i 14 kap. 5-7 och 10-13 §§  plan- och bygglagen (2010:900). Detta gäller under  förutsättning att besluten har meddelats inom tio år före det  senaste beslutet. Dessutom ska sådan inverkan av  hänsynstaganden enligt 30 § skogsvårdslagen som i särskilda  fall har inträtt inom samma tid uppmärksammas.
Att en rätt till talan, ersättning eller inlösen med anledning  av ett sådant beslut har förlorats på grund av bestämmelserna  i 12 eller 13 § eller motsvarande bestämmelser i plan- och  bygglagen hindrar inte att beslutet beaktas enligt första  stycket.
Lag (2025:270)
.
Ersättning vid vissa undersökningar
10 §
För skada och intrång som tillfogas fastighetsägaren  genom åtgärder enligt 28 kap. 1 § betalas ersättning av  staten. Om åtgärderna har vidtagits av en kommun eller av  någon annan på uppdrag av en kommun, ska ersättning i stället  betalas av kommunen.
Ersättning enligt första stycket ska inte betalas, om  åtgärderna vidtas med anledning av
1. tillsyn över en verksamhet som utövas på fastigheten, eller
2. sådan kontroll eller annan offentlig verksamhet som avses i 
26 kap. 30 § och som gäller verksamhet på fastigheten.
Talan om ersättning väcks vid den mark- och miljödomstol inom  vars område marken eller större delen av den finns.
Lag (2020:627)
.
Ersättning vid förelägganden om stängselgenombrott
11 §
Den som har stängsel och har anordnat en grind eller någon annan genomgång på grund av ett föreläggande enligt 26 kap.
11 § är berättigad till ersättning av staten för detta och för underhåll av genomgången. Ersättning skall dock inte betalas, om det är uppenbart att stängslet endast avser att stänga ute allmänheten från ett område där den annars skulle ha fått färdas fritt.
Första stycket gäller också, när en övergång har gjorts över ett dike på grund av ett föreläggande enligt 26 kap. 11 §.
Anmälan om ersättningsanspråk
12 §
Innan en myndighet fattar ett beslut som kan leda till ersättning enligt 4, 5, 10 eller 11 §, får myndigheten förelägga den som vill göra anspråk på betalning eller inlösen att inom viss tid, minst två månader, anmäla sitt anspråk och ange sina yrkanden vid påföljd att rätten till talan annars förloras.
Vad som i fråga om ersättning eller inlösen har avtalats eller uppenbarligen förutsatts gälla mellan den ersättningsskyldige och en sakägare gäller även mot den som efter det att rätten till betalning uppkom har förvärvat sakägarens rätt till fastigheten.
Ersättningstalan
13 §
Om det inte finns någon överenskommelse om ersättning  enligt 4 eller 11 § eller om inlösen enligt 8 § och rätten  till talan inte har gått förlorad enligt 12 §, ska den som  vill göra anspråk på ersättning eller kräva inlösen väcka  talan mot den som är skyldig att betala ersättning eller att  lösa in fastigheten. Talan ska väckas hos mark- och  miljödomstolen inom ett år från det att beslutet på vilket  anspråket grundas har fått laga kraft. Om talan inte väcks  inom den tiden går rätten till ersättning eller inlösen  förlorad.
Om anspråket grundas på ett beslut som avses i 4 § första  stycket 8, ska talan i stället väckas inom ett år från det att  föreskrifterna har trätt i kraft.
Lag (2025:42)
.
14 §
När föreskrifter skall meddelas enligt 7 kap. 5, 6, 9 eller 22 §, får den ersättningsskyldige vid mark- och miljödomstolen väcka talan mot en sakägare för att fastställa de villkor som skall gälla för ersättning eller inlösen, om föreskrifterna meddelas. Meddelas inte föreskrifter med det innehåll som förutsatts vid mark- och miljödomstolen inom ett år från det att målet har avgjorts genom en dom som har vunnit laga kraft, skall domen inte längre vara bindande för parterna.
Lag (2010:923)
.
Återbetalning av ersättning
15 §
Har ersättning enligt 4 § betalats med anledning av  föreskrifter eller tillståndsvägran och upphävs föreskrifterna  helt eller delvis eller ges tillstånd eller dispens, får  fastighetsägaren förpliktas att betala tillbaka ersättningen  eller en del av den, om det är skäligt med hänsyn till  fastighetsägarens nytta av beslutet och omständigheterna i  övrigt. Detta gäller också, om en åtgärd har vidtagits i strid  mot sådana föreskrifter eller mot ett sådant beslut om  tillståndsvägran och tillsynsmyndigheten har beslutat att inte  kräva rättelse.
Talan om återbetalning ska väckas vid mark- och miljödomstolen  inom ett år från det att beslutet som anspråket grundas på har  fått laga kraft och senast tio år efter det att ersättningen  betalades ut. Rätten att föra talan går annars förlorad.
Om anspråket grundas på ett beslut att upphäva sådana  föreskrifter som avses i 20 § tredje stycket 1 fiskelagen 
(1993:787), ska talan i stället väckas inom ett år från det  att föreskrifterna har upphört att gälla och senast tio år  efter det att ersättningen betalades ut.
Lag (2025:270)
.
Ersättning och inlösen vid tillstånd till vattenverksamhet
16 §
Den som med stöd av tillstånd enligt 11 kap. genom inlösen eller på annat sätt tar i anspråk annans egendom eller vidtar en åtgärd som skadar annans egendom skall betala ersättning för vad som avstås eller skadas, om annat inte är särskilt föreskrivet. Ersättning skall betalas även för skada till följd av förbud mot fiske enligt 28 kap. 13 §.
Ersättning skall betalas endast för skador som kvarstår, sedan förebyggande eller avhjälpande åtgärder har utförts av tillståndshavaren.
17 §
Fastigheter eller fastighetsdelar som drabbas av synnerliga olägenheter av en verksamhet för vilken tillstånd har meddelats enligt 11 kap., skall lösas in, om ägaren begär det.
Den ersättningsskyldige har rätt till inlösen, om detta skulle medföra endast en ringa höjning av fastighetsägarens ersättning och fastighetsägaren inte har något beaktansvärt intresse av att behålla fastigheten eller fastighetsdelen. Kostnaderna för åtgärder som avses i 16 § andra stycket skall då räknas in i ersättningen.
Skada på egen fastighet vid tillstånd till vattenverksamhet
18 §
Om en verksamhet för vilken tillstånd har lämnats enligt 11 kap. medför skada på en fastighet som tillhör den som har fått tillståndet, skall ersättning för skadan bestämmas. Detta gäller dock inte, om medgivanden har lämnats av samtliga borgenärer som har panträtt i fastigheten. Om fastigheten är intecknad gemensamt med annan fastighet, krävs det dessutom att fastighetsägare och fordringshavare lämnar de medgivanden som föreskrivs för relaxation i 22 kap. 11 § jordabalken.
Medgivande fordras dock inte av den för vars rätt domstolens avgörande är väsentligen utan betydelse.
Ersättning vid utrivning av en vattenanläggning
19 §
Den som har fått tillstånd till utrivning av en vattenanläggning eller har ålagts eller medgetts enligt 24 kap.
4 § att riva ut en vattenanläggning skall betala skälig ersättning för skador på annans egendom som orsakas av bestående ändring i vattenförhållandena. Skyldighet att betala ersättning för en sådan förlust av förmån som orsakas av utrivningen finns endast om förmånen har tillförsäkrats i tillståndsdomen eller i avtal som träffats i samband med vattenanläggningens tillkomst. Ersättning lämnas i sådant fall endast för kostnader orsakade av förlusten av förmånen.
Om medgivande att riva ut en vattenanläggning har lämnats till någon annan än den som är skyldig att underhålla anläggningen och skyldighet att betala ersättning har ålagts i samband med detta, får ersättningen sökas åter av den underhållsskyldige.
Ersättning vid omprövning av vattenverksamhet
20 §
/Upphör att gälla U:2029-01-01/
Ersättning för en förlust eller en inskränkning lämnas, om omprövning enligt 24 kap. 5 § eller enligt 7 kap. 13 eller 14 §
lagen (1998:812) med särskilda bestämmelser om vattenverksamhet medför förlust av vatten eller fallhöjd eller inskränkning i rätten att reglera vattnets avrinning för den som har tillstånd till den vattenverksamhet som avses med omprövningen och om annat inte följer av 22 §. Ersättning lämnas inte till den del förlusten eller inskränkningen är att räkna som förbättring av en vattenanläggnings säkerhet.
Ersättning lämnas om omprövning av vattenverksamhet enligt denna balk eller enligt lagen (1998:812) med särskilda bestämmelser om vattenverksamhet medför skada för någon annan än tillståndshavaren som omfattas av omprövningen. För mottagare av andelskraft gäller dock viss begränsning enligt 8 kap. 4 § lagen (1998:812) med särskilda bestämmelser om vattenverksamhet.
På ersättning enligt första eller andra stycket skall 16-18 §§
tillämpas.
20 §
/Träder i kraft I:2029-01-01/
Ersättning lämnas om omprövning av vattenverksamhet  enligt denna balk eller enligt lagen (1998:812) med särskilda  bestämmelser om vattenverksamhet medför skada för någon annan  än tillståndshavaren som omfattas av omprövningen. För  mottagare av andelskraft gäller dock viss begränsning enligt 
8 kap. 4 § lagen (1998:812) med särskilda bestämmelser om  vattenverksamhet.
Bestämmelserna i 16-18 §§ ska tillämpas på ersättningen.
Lag (2018:1408)
.
21 §
/Upphör att gälla U:2029-01-01 genom
lag (2018:1408)
./
Ersättning enligt 20 § första stycket betalas av den  som har begärt omprövningen eller, om omprövning enligt 
7 kap. 14 § lagen (1998:812) med särskilda bestämmelser om  vattenverksamhet omfattar tillstånden till konkurrerande  vattentäkter, av vardera tillståndshavaren.
Ersättning enligt 20 § andra stycket betalas,
1. om omprövningen sker enligt 24 kap. 5 eller 13 §, av  tillståndshavaren,
2. om omprövning enligt 7 kap. 14 § lagen (1998:812) med  särskilda bestämmelser om vattenverksamhet omfattar  tillstånden till konkurrerande vattentäkter, av vardera  tillståndshavaren,
3. vid annan omprövning, av den som har begärt  omprövningen.
Ersättning för minskning av andelskraft från  vattenkraftverk som omfattas av omprövningen betalas av den  som har tillstånd till kraftverket.
Lag (2018:1407)
.
/Rubriken upphör att gälla U:2029-01-01/
Begränsning i ersättningsrätten vid omprövning av viss vattenverksamhet
22 §
/Upphör att gälla U:2029-01-01 genom
lag (2018:1408)
./
En tillståndshavare är skyldig att utan ersättning tåla viss del av en förlust eller inskränkning om det är en förlust eller inskränkning som avses i 20 § första stycket och den föranleds av omprövning till förmån för det allmänna fiskeintresset, allmän farled, allmän hamn eller hälsovården eller, vid omprövning enligt 24 kap. 5 § eller enligt 7 kap.
13 § första meningen lagen (1998:812) med särskilda bestämmelser om vattenverksamhet, till förmån för den allmänna miljövården.
Den del som inte ersätts avser den sammanlagda förlusten eller inskränkningen till följd av de skilda omprövningarna och av vattenverksamhet som avses i 23 § och motsvarar i fråga om
1. vattenkraftverk: högst en femtedel och lägst en tjugondel av produktionsvärdet av den vattenkraft som enligt meddelat tillstånd kan tas ut vid kraftverket efter avdrag för den del av produktionsvärdet som är en följd av vattenregleringar,
2. vattenreglering för kraftändamål: högst en femtedel och lägst en tjugondel av det produktionsvärde av den vattenkraft som enligt meddelade tillstånd kan tas ut vid varje kraftverk och som är en följd av regleringen,
3. andra vattenverksamheter: högst en femtedel och lägst en tjugondel av värdet av den vattenmängd, fallhöjd eller magasinsvolym som omfattas av tillståndet till verksamheten.
När mark- och miljödomstolen lämnar tillstånd till en vattenverksamhet för vilken denna begränsning i ersättningsrätten skall gälla, skall domstolen inom de gränser som anges i andra stycket 1-3 fastställa den del som inte ersätts. Hänsyn skall då tas främst till verksamhetens inverkan på vattenstånds- och avrinningsförhållandena, den fördel eller olägenhet som verksamheten väntas medföra från allmän synpunkt samt graden av nytta för tillståndshavaren och mottagare av andelskraft.
Vid omprövning före den enligt 24 kap. 5 § första stycket 1 fastställda tidpunkten skall den del som inte ersätts minskas i förhållande till den tid som återstår till denna tidpunkt.
Lag (2010:923)
.
23 §
/Upphör att gälla U:2029-01-01 genom
lag (2018:1408)
./
Rätten till ersättning är begränsad på samma sätt som gäller enligt 22 § om den som har tillstånd enligt denna balk till en vattenverksamhet orsakas förlust av vatten eller fallhöjd eller inskränkning i rätten att reglera vattnets avrinning till följd av att tillstånd lämnas till en vattenverksamhet som skall tillgodose det allmänna fiskeintresset, allmän farled eller allmän hamn, hälsovården eller den allmänna miljövården.
Vad som sagts nu gäller även förlust av fallhöjd som inte är utbyggd. Därvid skall den del som inte ersätts motsvara en tjugondel av värdet av vattenkraften i det berörda strömfallet efter avdrag för vad som av detta värde är en följd av vattenregleringar.
Betalningsanmälan som rör ersättning vid tillstånd till vattenverksamhet
24 §
Anmälan till länsstyrelsen enligt 6 kap. 4 §
expropriationslagen (1972:719) behöver vid tillämpningen av detta kapitel endast göras för ersättning som avser mark som skall lösas in.
Betalningsfrist som rör ersättning vid tillstånd till vattenverksamhet
25 §
När tillstånd har lämnats enligt 11 kap. skall ersättning för inlöst mark betalas och anmälan enligt 6 kap. 4 §
expropriationslagen (1972:719) göras inom sex månader från det att såväl tillståndsfrågan som ersättningsfrågan har avgjorts slutligt. Ersättning som inte avser inlöst mark och som skall tas ut på en gång skall betalas inom två år från samma tid. Om den ersättningsskyldige inte iakttar vad som har sagts nu, är den rätt som förvärvats gentemot den ersättningsberättigade förlorad.
Tidsfristerna får förkortas eller förlängas när parterna är ense om det eller om det finns särskilda skäl för det.
Ersättning bestämd efter det att tillstånd till vattenverksamhet har tagits i anspråk
26 §
Om ersättningen till följd av en vattenverksamhet eller annan åtgärd har bestämts slutligt först efter det att tillståndet har tagits i anspråk, skall den del av ersättningen som överstiger vad som fastställts tidigare betalas och anmälan enligt 6 kap. 4 § expropriationslagen (1972:719) göras inom en månad från det ersättningen bestämdes slutligt. Detsamma gäller ersättning som har bestämts i samband med godkännandet av en vattenverksamhet som redan har utförts.
Om den slutligt fastställda ersättningen inte överstiger den ersättning som tidigare har fastställts och det annars skulle ha funnits depositions- eller anmälningsskyldighet, skall den ersättningsskyldige anmäla ersättningsbeslutet hos länsstyrelsen sedan detta har vunnit laga kraft.
27 §
På ersättning som avses i 26 § första stycket beräknas ränta enligt 5 § räntelagen (1975:635) från den dag marken tillträddes, vattenverksamheten påbörjades eller åtgärden utfördes, om inte något annat följer av andra stycket. Om betalningen inte görs i rätt tid, tas det ut ränta enligt 6 §
räntelagen för tiden efter det dröjsmålet inträdde.
På ersättning som avser oförutsedd skada tas det ut ränta enligt 6 § räntelagen från den dag ersättningsanspråket framställdes vid mark- och miljödomstolen.
Om den ersättningsskyldige försummar att betala sådan ersättning enligt 26 § första stycket som skall betalas genom deposition skall länsstyrelsen på begäran av den som är berättigad till ersättningen eller en del av denna söka verkställighet av den dom eller det beslut varigenom ersättningen har bestämts.
Lag (2010:923)
.
Fullbordande av inlösen som rör tillstånd till vattenverksamhet
28 §
Inlösen av mark är fullbordad när den ersättningsskyldige har fullgjort sina skyldigheter enligt 6 kap. 1 § första stycket och 4 § expropriationslagen (1972:719). Inlösen fullbordas även om ränta enligt 27 § första stycket inte betalas.
Rätt att utnyttja tillståndet till vattenverksamhet
29 §
Den ersättningsskyldige får utnyttja tillståndet genom att ta i anspråk egendomen eller vidta åtgärder som medför skada för någon annan när de skyldigheter som gäller enligt 6 kap.
1 § första stycket och 4 § expropriationslagen (1972:719) har fullgjorts. För detta fall skall den begränsning av anmälningsskyldigheten som framgår av 24 § gälla.
Om det behövs med hänsyn till den ersättningsberättigades förhållanden, får mark- och miljödomstolen bestämma skäligt uppskov med tillträdet eller med utförandet av åtgärden.
Lag (2010:923)
.
Återbetalning av ersättning som rör tillstånd till vattenverksamhet
30 §
Ersättningsbelopp som har betalats med anledning av tillstånd enligt 11 kap. får inte till någon del återkrävas.
Beloppet får dock återkrävas om det tillstånd som har föranlett beslutet om ersättning upphävs på talan av den ersättningsberättigade.
Övriga bestämmelser
31 §
Ersättning enligt detta kapitel ska bestämmas i pengar som ska betalas vid ett tillfälle.
Ersättning i fall som avses i 5 § andra stycket ska dock betalas med ett visst årligt belopp. Om det finns särskilda skäl, får ersättningen räknas av mot ersättning som kan komma att betalas enligt 4 § första stycket eller 8 §.
Om det finns särskilda skäl, får det på begäran av den ersättningsskyldige eller den ersättningsberättigade bestämmas att också ersättning enligt 4 § första stycket eller 11 § ska betalas med ett visst årligt belopp med rätt att få omprövning vid ändrade förhållanden.
I fråga om ersättning enligt 4 § till följd av skada eller olägenhet för renskötseln gäller 28 § andra stycket rennäringslagen (1971:437).
Lag (2009:1322)
.
32 §
Har upphävts genom
lag (2010:815)
.
33 §
Om en borgenär som hade panträtt i fastigheten när rätten till ersättning uppkom gör en förlust därför att ersättningen inte har deponerats hos länsstyrelsen, har borgenären rätt till ersättning av den ersättningsskyldige för förlusten mot avskrivning på fordringshandlingen. Detsamma gäller, om en borgenär gör en förlust därför att ersättning inte har bestämts eller blivit för låg och ersättningen efter överenskommelse mellan den ersättningsskyldige och den ersättningsberättigade eller av någon annan anledning inte prövats av domstol. Rätt till ersättning finns också för förlust till följd av att överenskommelse har träffats om ersättning i annat än pengar eller om att förebyggande eller avhjälpande åtgärder skall utföras.
Talan om ersättning enligt första stycket skall väckas vid mark- och miljödomstolen.
Lag (2010:923)
.
34 §
Om det behövs, skall det i beslut om ersättning tas in bestämmelser som skall hindra att ersättningstagaren gör en förlust till följd av ändringar i penningvärdet under tiden från ersättningsbeslutet till dess betalning gjorts.
35 §
När inlösen av mark är fullbordad, skall detta antecknas i fastighetsregistrets allmänna del.
Lag (2000:228)
.
36 §
Om det råder tvist om bättre rätt till ersättning, skall ersättningen deponeras hos länsstyrelsen, även om depositionen inte behövs enligt 6 kap. 1 § expropriationslagen (1972:719).
Bestämmelserna i 6 kap. 17-19 §§ i samma lag skall tillämpas i fråga om sådan deposition.
32 kap. Skadestånd för vissa miljöskador och andra enskilda anspråk
Inledande bestämmelser
1 §
Skadestånd enligt detta kapitel ska betalas för personskada och sakskada samt ren förmögenhetsskada som verksamhet på en fastighet har orsakat i sin omgivning.
En ren förmögenhetsskada som inte har orsakats genom brott ersätts dock endast om skadan är av någon betydelse.
En skada, som inte har orsakats med uppsåt eller genom vårdslöshet, ersätts bara om den störning som har orsakat skadan inte skäligen bör tålas med hänsyn till förhållandena på orten eller till dess allmänna förekomst under jämförliga förhållanden.
Lag (2010:815)
.
2 §
Kapitlet tillämpas inte på skador som har orsakats av joniserande strålning eller inverkan av elektrisk ström från elektrisk anläggning i fall då särskilda bestämmelser gäller.
Förutsättningar för skadestånd
3 §
Skadestånd enligt detta kapitel betalas för skador genom
1. förorening av vattenområden,
2. förorening av grundvatten,
3. ändring av grundvattennivån,
4. luftförorening,
5. markförorening,
6. buller,
7. skakning, eller
8. annan liknande störning.
Första stycket 1-3 gäller inte skador som har orsakats av verksamhet som bedrivs i enlighet med tillstånd till vattenverksamhet. För sådana skador tillämpas 31 kap.
En skada skall anses ha orsakats genom en störning som avses i första stycket, om det med hänsyn till störningens och skadeverkningarnas art, andra möjliga skadeorsaker samt omständigheterna i övrigt föreligger övervägande sannolikhet för ett sådant orsakssamband.
4 §
Skadestånd skall också betalas för skador genom sprängsten eller andra lössprängda föremål, om skadan orsakas av ett sprängningsarbete eller av en annan verksamhet som medför särskild fara för explosion.
5 §
I andra fall än som anges i 3 eller 4 § skall skadestånd betalas för skador som orsakas av grävning eller liknande arbete, om den som utför eller låter utföra arbetet har försummat att vidta sådana skyddsåtgärder som anges i 3 kap. 3
§ jordabalken eller i ett annat hänseende har brustit i omsorg vid arbetets utförande.
Om arbetet är särskilt ingripande eller av annan anledning medför särskild risk, skall den skada som orsakas av arbetet ersättas även om den som utför eller låter utföra arbetet inte har varit försumlig.
5 a §
I andra fall än som anges i 3 eller 4 § skall skadestånd betalas för skador som orsakas inom ramen för sådant byggnadsarbete som avses i 3 kap. 6 § jordabalken och som uppkommer på annan del av den anläggning där arbetena utförs, om
1. den som utför eller låter utföra arbetet har försummat att vidta sådana skyddsåtgärder som anges i 3 kap. 3 § jordabalken, eller
2. denne i ett annat hänseende har brustit i omsorg vid arbetets utförande.
Om en åtgärd inom ramen för ett sådant byggnadsarbete som avses i första stycket är särskilt ingripande eller av annan anledning medför särskild risk, skall den skada som orsakas av åtgärden ersättas även om den som utför eller låter utföra åtgärden inte varit försumlig.
Lag (2003:627)
.
Skadeståndsansvariga
6 §
Skyldig att betala skadestånd enligt detta kapitel är den som bedriver eller låter bedriva den skadegörande verksamheten i egenskap av fastighetsägare eller tomträttshavare. Samma skadeståndsskyldighet har andra som bedriver eller låter bedriva den skadegörande verksamheten och som brukar fastigheten i sin näringsverksamhet eller i offentlig verksamhet.
Om någon annan som brukar fastigheten bedriver eller låter bedriva den skadegörande verksamheten är han eller hon skadeståndsskyldig enligt detta kapitel endast om han eller hon har orsakat skadan uppsåtligen eller genom vårdslöshet.
7 §
Skyldig att betala skadestånd enligt detta kapitel är också den som utan att vara fastighetsägare, tomträttshavare eller annan brukare av fastigheten, i egen näringsverksamhet utför eller låter utföra arbete på fastigheten.
8 §
Skall två eller flera ersätta samma skada enligt detta kapitel, svarar de solidariskt för skadeståndet i den mån inte annat följer av att begränsning gäller i den skadeståndsskyldighet som åligger någon av dem.
Vad de solidariskt ansvariga har betalat i skadestånd skall, om inte annat har avtalats, fördelas mellan dem efter vad som är skäligt med hänsyn till grunden för skadeståndsansvaret, möjligheterna att förebygga skadan och omständigheterna i övrigt.
Ersättning för framtida skador på egendom
9 §
Kan i fråga om skador som avser egendom ersättningens belopp lämpligen uppskattas på förhand, skall ersättning bestämmas för framtida skador, om en part begär det.
Om det finns skälig anledning, kan ersättningen bestämmas till ett visst årligt belopp. Ändras förhållandena sedan ersättningen har bestämts på detta sätt, kan ersättningen jämkas efter vad som är skäligt med hänsyn till de ändrade förhållandena.
10 §
I fråga om nedsättning, fördelning och utbetalning av ersättning som fastställs att betalas på en gång för framtida skador på en fastighet och som tillkommer ägaren av fastigheten eller en innehavare av tomträtt i denna tilllämpas expropriationslagen (1972:719). Även när det gäller verkan av sådan nedsättning, fördelning och utbetalning skall den lagen tillämpas.
Om en borgenär som har panträtt i fastigheten lider förlust genom att ersättning enligt första stycket har blivit för lågt beräknad och ersättningen till följd av överenskommelse mellan den ersättningsskyldige och den ersättningsberättigade eller av någon annan anledning inte har blivit prövad av domstol, har borgenären rätt till gottgörelse av den ersättningsskyldige mot att borgenärens fordran i denna del skrivs av på fordringshandlingen.
Inlösen av fastighet
11 §
Medför en verksamhet som avses i detta kapitel att en fastighet helt eller delvis blir onyttig för ägaren eller att det uppstår synnerligt men vid användningen, ska fastigheten eller fastighetsdelen på ägarens begäran lösas in av den som bedriver verksamheten.
Första stycket tillämpas också, om någon som är ansvarig för avhjälpande enligt 10 kap. vidtar en åtgärd som medför att fastigheten blir helt eller delvis onyttig för ägaren eller att synnerligt men uppkommer vid användningen. Vad som nu har sagts gäller dock inte om ansvaret för avhjälpande vilar även på ägaren.
I fråga om sådan inlösen tillämpas expropriationslagen
(1972:719).
Lag (2010:815)
.
Enskild talan och grupptalan
12 §
Utöver talan om skadestånd och inlösen får enskild, mot den som bedriver eller har bedrivit miljöfarlig verksamhet utan tillstånd, väcka talan om förbud mot fortsatt verksamhet eller om att skyddsåtgärder eller andra försiktighetsmått skall vidtas.
13 §
Talan om skadestånd får föras som grupptalan enligt lagen
(2002:599) om grupprättegång.
Talan om förbud mot fortsatt verksamhet eller om skyddsåtgärder eller andra försiktighetsmått enligt 12 § får föras enligt samma lag som enskild grupptalan eller organisationstalan.
Vid en grupptalan enligt första eller andra stycket tillämpas lagen (2002:599) om grupprättegång med undantag för 2 § första stycket andra meningen och andra stycket, 3 och 5 §§ samt 24 §
andra stycket andra meningen och tredje stycket.
Lag (2002:600)
.
14 §
Organisationstalan enligt 13 § första eller andra stycket får väckas av en ideell förening som i enlighet med sina stadgar tillvaratar naturskydds- eller miljöskyddsintressen eller av en sammanslutning av yrkesverksamma inom fiske-, jordbruks-, ren- och skogsbruksnäringen.
Det som sägs i första stycket gäller också en sammanslutning av sådana organisationer som nämns där.
Lag (2002:600)
.
33 kap. Har upphävts genom
lag (2009:1210)
.
Övergångsbestämmelser
1998:808
Föreskrifter om ikraftträdande av denna balk meddelas i lagen
(1998:811) om införande av miljöbalken.
1999:385
1. Denna lag träder i kraft den 1 juli 1999.
2. Denna lag är inte tillämplig på mål eller ärenden som är under handläggning enligt miljöbalkens bestämmelser, eller motsvarande äldre bestämmelser i lag som upphävts genom miljöbalken enligt 2 § lagen (1998:811) om införande av miljöbalken, vid denna lags ikraftträdande.
1999:1231
Denna lag träder i kraft den 1 januari 2000. Äldre bestämmelser gäller fortfarande i fråga om förvärv som gjorts före ikraftträdandet.
2000:119
Denna lag träder ikraft, i fråga om 10 kap. 3 § den 1 april 2000, i fråga om 13 kap. 5 § den 5 juni 2000, och i övrigt den 13 maj 2000.
2001:437
1. Denna lag träder i kraft den 1 juli 2001.
2. För verksamheter som påbörjats före den 1 juli 2001 krävs inte tillstånd enligt 7 kap. 28 a §.
2002:175
1. Denna lag träder i kraft den 1 juli 2002.
2. I fråga om utdömande av vite tillämpas fortfarande äldre bestämmelser på mål som inletts vid en miljödomstol före ikraftträdandet.
3. I fråga om brott som begåtts före ikraftträdandet tillämpas 29 kap. 12 § i dess äldre lydelse.
2003:232
1. Denna lag träder i kraft den 1 juli 2003.
2. I fråga om beredningar av kemiska ämnen som omfattas av rådets direktiv 91/414/EEG av den 19 augusti 1991 om utsläppande av växtskyddsmedel på marknaden9, senast ändrat genom direktiv 2003/5/EG10, eller som är biocidprodukter och omfattas av direktiv 98/8/EG om utsläppande av biocidprodukter på marknaden, skall 14 kap. 8 c § tillämpas från och med den 30 juli 2004.
2004:606
1. Denna lag träder i kraft den 21 juli 2004.
2. I fråga om planer och program som formellt börjat förberedas före den 21 juli 2004 skall de nya föreskrifterna i 6 kap. 11-18 och 22 §§ tillämpas endast om planen eller programmet antas eller läggs till grund för reglering efter den 21 juli 2006.
3. Trots det som sägs i 2 får regeringen eller den myndighet som regeringen bestämmer i det enskilda fallet besluta att de nya föreskrifterna i 6 kap. 11-18 och 22 §§ inte skall tillämpas i fråga om en sådan plan eller ett sådant program.
2005:687
Denna lag träder i kraft den dag regeringen bestämmer. Äldre bestämmelser gäller i fråga om krav på prövningstillstånd vid överklagande av domar och beslut som har meddelats före ikraftträdandet.
2006:1014
1. Denna lag träder i kraft den 1 januari 2007.
2. I fråga om bestämmelser som under tiden från och med den 1 januari 1999 till och med den 31 december 2006 har meddelats i ett tillstånd eller i ett beslut om tillåtlighet, godkännande eller dispens, skall straffbestämmelsen i 29 kap. 4 § första stycket 2 tillämpas endast om den i tillståndet eller beslutet intagna bestämmelsen uttryckligen har rubricerats som villkor.
3. Bestämmelsen i 30 kap. 1 § skall endast tillämpas på överträdelser som ägt rum efter att denna lag har trätt i kraft.
2007:660
1. Denna lag träder i kraft den 1 augusti 2007.
2. Äldre bestämmelser gäller fortfarande i fråga om miljöskador som orsakats av utsläpp, händelser eller tillbud som har ägt rum före den 1 augusti 2007, eller som ägt rum senare men härrör från verksamhet eller åtgärd som avslutats före den 1 augusti 2007. Den begränsning av ansvar som följer av 10 kap.
3 § fjärde stycket skall dock beträffande förvärv som sker efter den 31 juli 2007 gälla även i fråga om sådana miljöskador som avses i denna punkt.
2008:240
1. Denna lag träder i kraft den 1 juni 2008.
2. Tillstånd till yrkesmässig överlåtelse eller annan hantering av särskilt farliga kemiska produkter som har getts i enlighet med 14 kap. 12 § i dess äldre lydelse fortsätter att gälla och ska anses ha getts i enlighet med den nya lydelsen av 14 kap.
8 § första stycket 2.
3. Äldre bestämmelser i 14 och 29 kap. gäller i fråga om straff för överträdelser som ägt rum före den 1 juni 2008.
2009:532
1. Denna lag träder i kraft den 1 februari 2010 i fråga om 7 kap. 18 d § och i övrigt den 1 juli 2009.
2. Äldre bestämmelser gäller för ärenden som har inletts före den 1 juli 2009.
3. Strandskydd gäller efter den 31 december 2014 inom ett utvidgat strandskyddsområde endast om utvidgningen har beslutats med stöd av 7 kap. 14 § i dess nya lydelse.
4. Inom ett strandskyddsområde får man efter den 31 december 2014 inte vidta kompletteringsåtgärder till en huvudbyggnad med stöd av undantag som har föreskrivits enligt 7 kap. 17 §
i dess tidigare lydelse eller motsvarande äldre bestämmelser.
5. Bestämmelserna i 7 kap. 18 g § om återinträde av strandskydd gäller även när strandskydd har upphävts enligt den tidigare lydelsen av 7 kap. 15 § andra stycket eller enligt motsvarande bestämmelser i äldre lag eller enligt föreskrifter som har meddelats med stöd av sådana bestämmelser.
2009:649
1. Denna lag träder i kraft den 1 augusti 2009.
2. Äldre bestämmelser gäller för täkter av naturgrus eller torv som den 1 augusti 2009 omfattas av ett tillstånd eller en anmälan enligt 9 kap. eller föreskrifter som har meddelats med stöd av 9 kap.
3. Om en täkt den 1 augusti 2009 har ett tidsbegränsat tillstånd, får ett nytt tillstånd till täkt på samma plats ges enligt äldre bestämmelser längst till utgången av 2011.
2009:1322
1. Denna lag träder i kraft den 1 januari 2010.
2. Äldre bestämmelser gäller
a) i mål enligt 31 kap. 13 § om ersättning på grund av ett beslut som har meddelats före den 1 januari 2010, och
b) i mål enligt 31 kap. 14 § om fastställelse av villkor för ersättning, om talan har väckts före den 1 januari 2010.
2010:815
1. Denna lag träder i kraft den 1 augusti 2010.
2. Äldre föreskrifter gäller fortfarande för
a) ersättning med anledning av ett sådant beslut som avses i 31 kap. 4, 5 eller 11 §, om beslutet har meddelats före ikraftträdandet,
b) ersättning med anledning av en sådan åtgärd som avses i 31 kap. 10 §, om åtgärden har vidtagits före ikraftträdandet,
c) en talan enligt 31 kap. 14 § om fastställelse av villkor för ersättning eller inlösen som har väckts före ikraftträdandet,
d) ersättning enligt 31 kap. 16-19 §§, om ansökan om tillstånd eller en anmälan enligt 7 kap. 20 § lagen
(1998:812) med särskilda bestämmelser om vattenverksamhet har gjorts före ikraftträdandet,
e) ersättning enligt 31 kap. 20 §, om ansökan om omprövning har gjorts före ikraftträdandet, och
f) ersättning enligt 32 kap. 11 §, om talan om inlösen har väckts före ikraftträdandet.
3. Även om ett skadefall har inträffat efter ikraftträdandet, gäller 32 kap. 1 § i dess äldre lydelse, om skadan är en följd av en störning som har upphört före ikraftträdandet.
4. I de fall som avses i 2 och 3 ska hänvisningarna i 31 respektive 32 kap. till expropriationslagen (1972:719) avse den lagens lydelse vid utgången av juli 2010.
2010:902
1. Denna lag träder i kraft den 2 maj 2011.
Lag (2011:393)
.
2. Äldre föreskrifter gäller fortfarande för ärenden som har påbörjats före den 2 maj 2011.
Lag (2011:393)
.
2010:1542
1. Denna lag träder i kraft den 1 januari 2011.
2. Bestämmelserna i 26 kap. 3 § i sin äldre lydelse gäller för tillsynsärenden som inletts före ikraftträdandet.
2011:392
1. Denna lag träder i kraft den 2 maj 2011.
2. Äldre föreskrifter gäller fortfarande för ärenden som har påbörjats före den 2 maj 2011.
2012:441
1. Denna lag träder i kraft den 1 januari 2013.
2. Äldre föreskrifter gäller fortfarande för prövning av ärenden som har inletts före ikraftträdandet.
3. En arbetsplan som har upprättats enligt väglagen
(1971:948) i dess lydelse före den 1 januari 2013 ska anses vara en vägplan enligt denna lag.
2012:907
1. Denna lag träder i kraft den 7 januari 2013.
2. I fråga om föreskrifter som har meddelats med stöd av 12 kap. 10 § före den 7 januari 2013 gäller 24 kap. 1 § i sin äldre lydelse.
2014:269
1. Denna lag träder i kraft den 1 juni 2014.
2. Äldre föreskrifter gäller för mål och ärenden som har inletts före ikraftträdandet.
2014:901
1. Denna lag träder i kraft den 2 januari 2015.
2. Bestämmelserna i 26 kap. 9 a § första och andra styckena ska inte tillämpas om ett ärende om detaljplan eller bygglov enligt plan- och bygglagen (2010:900) har påbörjats före den 2 januari 2015.
2015:232
1. Denna lag träder i kraft den 1 juni 2015.
2. Bestämmelsen i 22 kap. 3 a § tillämpas inte för mål och ärenden där en kungörelse enligt 22 kap. 3 § har utfärdats före lagens ikraftträdande.
3. Bestämmelsen i 22 kap. 1 § i den äldre lydelsen gäller fortfarande för mål och ärenden som har inletts hos den tillståndsprövande myndigheten före ikraftträdandet.
2015:670
1. Denna lag träder i kraft den 1 januari 2016.
2. Bestämmelserna i 16 kap. 2 b § första och andra styckena och 24 kap. 5 a § första och andra styckena ska inte tillämpas om ett ärende om detaljplan eller bygglov enligt plan- och bygglagen (2010:900) har påbörjats före den 2 januari 2015.
2016:781
1. Denna lag träder i kraft den 1 augusti 2016.
2. Äldre bestämmelser gäller fortfarande för ansökningar om  godkännande av växtskyddsmedel som har getts in till  Kemikalieinspektionen före den 14 juni 2011 samt i fråga om  sådana ärenden som avses i artikel 80.5 i förordning (EG) nr 
1107/2009.
3. Äldre bestämmelser gäller fortfarande för ansökningar om  godkännande av biocidprodukter som har getts in till  Kemikalieinspektionen före den 1 september 2013 enligt vad  som följer av artikel 91 i förordning (EU) nr 528/2012.
2016:783
1. Denna lag träder i kraft den 15 augusti 2016.
2. Bestämmelsen i 8 kap. 5 § andra stycket ska tillämpas i  fråga om traditionell kunskap som har inhämtats efter  ikraftträdandet.
2016:991
1. Denna lag träder i kraft den 1 januari 2017.
2. Äldre föreskrifter gäller fortfarande för  bearbetningskoncessioner som har meddelats med stöd av lagen 
(1985:620) om vissa torvfyndigheter.
2017:741
1. Denna lag träder i kraft den 1 januari 2018.
2. Äldre bestämmelser gäller fortfarande för överklagande av  beslut som har tillkännagetts före ikraftträdandet.
2017:955
1. Denna lag träder i kraft den 1 januari 2018.
2. Äldre föreskrifter gäller fortfarande för handläggningen  och bedömningen av mål och ärenden om planer eller program  som har påbörjats före ikraftträdandet.
3. Äldre föreskrifter gäller fortfarande för handläggningen  och prövningen av mål och ärenden om verksamheter eller  åtgärder där ansökan inkommit till den som ska pröva  tillståndsfrågan före ikraftträdandet.
4. Äldre föreskrifter gäller fortfarande i fråga om beslut  att en verksamhet eller åtgärd inte kan antas medföra en  betydande miljöpåverkan som har meddelats före  ikraftträdandet och i fråga om samråd som har skett före  ikraftträdandet.
2018:1407
1. Denna lag träder i kraft den 1 januari 2019.
2. Äldre bestämmelser gäller fortfarande för handläggning och  prövningen av mål och ärenden som har inletts före  ikraftträdandet.
2020:75
1. Denna lag träder i kraft den 11 september 2024.
2. Äldre bestämmelser gäller fortfarande vid prövningen av en  fråga om upphävande av eller dispens från strandskyddet i  ärenden som har påbörjats före ikraftträdandet och för mål och  ärenden som avser överklagande av sådana ärenden till dess  målet eller ärendet är slutligt avgjort.
2020:601
1. Denna lag träder i kraft den 1 augusti 2020.
2. I fråga om återvinning och bortskaffande av bygg- och  rivningsavfall gäller 15 kap. 20 § första stycket i den äldre  lydelsen till och med utgången av 2022.
2021:875
1. Denna lag träder i kraft den 15 oktober 2021.
2. Lagen får tillämpas på ansökningar som lämnas in efter den 
16 september 2021.
2021:876
1. Denna lag träder i kraft den 1 januari 2022.
2. Äldre föreskrifter gäller dock fortfarande för tillstånd  som meddelats före den 1 januari 2022.
2021:881
Denna lag träder i kraft den 1 januari 2022 i fråga om 29 kap. 
11 § och i övrigt den 1 november 2021.
2022:727
1. Denna lag träder i kraft den 1 juli 2022.
2. Äldre föreskrifter gäller fortfarande för
a) mål om tillstånd i mark- och miljödomstol eller ärenden om  tillstånd hos länsstyrelsens miljöprövningsdelegation som har  inletts före ikraftträdandet men som ännu inte avgjorts,
b) mål eller ärenden om omprövning eller ändring av sådana  tillstånd som har beviljats före ikraftträdandet om sådan  omprövning eller ändring inte gäller utökning av verksamhetens  omfattning, och
c) mål eller ärenden om omprövning eller ändring av sådana  tillstånd som har beviljats efter ikraftträdandet men där  målet eller ärendet om tillstånd har inletts före  ikraftträdandet, om sådan omprövning eller ändring inte gäller  utökning av verksamhetens omfattning.
2022:1100
1. Denna lag träder i kraft den 1 juli 2023 i fråga om 9 kap. 
6 e §, 15 kap. 35 och 36 a-36 c §§, 16 kap. 3 §, 19 kap. 5 §, 
22 kap. 1, 1 d, 1 f, 13 a och 25 h §§ och 24 kap. 5 § och i  övrigt den 1 januari 2023.
2. Äldre föreskrifter gäller fortfarande för mål eller ärenden  om tillstånd som har inletts i mark- och miljödomstol eller  hos länsstyrelsens miljöprövningsdelegation före  ikraftträdandet.
2024:963
1. Denna lag träder i kraft den 1 januari 2025.
2. Äldre föreskrifter gäller fortfarande för mål och ärenden  som har inletts hos en prövningsmyndighet före  ikraftträdandet. Bestämmelserna i 6 kap. 35 § och 
16 kap. 2 a § i den äldre lydelsen gäller fortfarande för mål  eller ärenden där samråd inför ansökan har inletts före  ikraftträdandet.
2025:512
1. Denna lag träder i kraft den 1 juli 2025.
2. För ärenden om upphävande av strandskydd som har inletts  före ikraftträdandet gäller 7 kap. 18 § i den äldre lydelsen.
Bilaga 1 Har upphävts genom
lag (2001:1079)
.
Bilaga 2 Har upphävts genom
lag (2001:1079)
.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.