Title: Läkemedelslag (2015:315)
SFS Number: Svensk författningssamling 2015:315
URL: https://www.riksdagen.se/sv/dokument-och-lagar/dokument/svensk-forfattningssamling/lakemedelslag-2015315_sfs-2015-315/
Source Link: http://rkrattsbaser.gov.se/sfst?bet=2015:315
Amendment Register Link: http://rkrattsbaser.gov.se/sfsr?bet=2015:315
Ministry/Authority: Socialdepartementet
Issued: 2015-05-28
Metadata: {"Utfärdad": "2015-05-28", "Ändrad": "t.o.m. SFS 2024:878"}

==================================================

Läkemedelslag (2015:315)
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.
SFS nr
:     
2015:315
Departement/myndighet
:   
Socialdepartementet
Utfärdad
:   
2015-05-28
Ändrad
:   
t.o.m. SFS 2024:878
Ändringsregister
:
SFSR (Regeringskansliet)
Källa
:
Fulltext (Regeringskansliet)
Innehåll:
1 kap. Lagens syfte och innehåll
2 kap. Uttryck i lagen
3 kap. Lagens tillämpningsområde
4 kap. Krav på läkemedel samt godkännande, registrering och tillstånd till försäljning av läkemedel
5 kap. Krav för försäljning av läkemedel
6 kap. Säkerhetsövervakning, kontroll och återkallelse
7 kap. Klinisk läkemedelsprövning
8 kap. Tillverkning
9 kap. Import och annan införsel
10 kap. Försiktighetskrav vid hantering av läkemedel och aktiva substanser
11 kap. Bestämmelser om tidsfrister för beslut samt återkallelse av tillstånd
12 kap. Marknadsföring av läkemedel
13 kap. Förordnande och utlämnande av läkemedel och teknisk sprit
14 kap. Tillsyn
15 kap. Avgifter
16 kap. Straffbestämmelser
17 kap. Överklagande
18 kap. Bemyndiganden
Övergångsbestämmelser
1 kap. Lagens syfte och innehåll
1 §
Syftet med denna lag är främst att skydda människors och djurs liv, hälsa och välbefinnande samt att värna om folkhälsan och skydda miljön utan att detta i högre grad än vad som är nödvändigt hindrar utvecklingen av läkemedel eller handeln med läkemedel i Sverige och inom Europeiska ekonomiska samarbetsområdet (EES).
2 §
I lagen finns bestämmelser om
- uttryck i lagen (2 kap.),
- lagens tillämpningsområde (3 kap.),
- krav på läkemedel samt godkännande, registrering och  tillstånd till försäljning av läkemedel (4 kap.),
- krav för försäljning av läkemedel (5 kap.),
- säkerhetsövervakning, kontroll och återkallelse (6 kap.),
- klinisk läkemedelsprövning (7 kap.),
- tillverkning (8 kap.),
- import och annan införsel (9 kap.),
- försiktighetskrav vid hantering av läkemedel och aktiva  substanser (10 kap.),
- tidsfrister för beslut samt återkallelse av tillstånd 
(11 kap.),
- marknadsföring av läkemedel (12 kap.),
- förordnande och utlämnande av läkemedel och teknisk sprit 
(13 kap.),
- tillsyn (14 kap.),
- avgifter (15 kap.),
- straff (16 kap.),
- överklagande (17 kap.), och
- bemyndiganden (18 kap.).
Lagen innehåller även ikraftträdande- och  övergångsbestämmelser.
Lag (2024:878)
.
2 kap. Uttryck i lagen
1 §
I denna lag används följande uttryck med nedan angiven  betydelse:
Aktiv substans		Varje substans eller blandning av 
			substanser som är avsedd att användas i 
			tillverkningen av ett läkemedel och 
			som, när den används för det ändamålet, 
			blir en aktiv beståndsdel i läkemedlet 
			vilket är avsett att antingen ha en 
			farmakologisk, immunologisk eller 
			metabolisk verkan som syftar till att 
			återställa, korrigera eller modifiera 
			fysiologiska funktioner, eller användas 
			för att ställa en diagnos.
Alkoholhaltigt  läkemedel		Läkemedel som innehåller mer än 1,8 
			viktprocent etylalkohol.
	
Extemporeapotek		En inrättning som har Läkemedelsverkets 
			tillstånd att tillverka läkemedel för 
			ett visst tillfälle.
	
Förfalskat läkemedel	Varje humanläkemedel med en oriktig 
			beteckning som avser dess
- identitet, inbegripet förpackning och 
			märkning, namn eller sammansättning av 
			beståndsdelar, inbegripet hjälpämnen, 
			och dessa beståndsdelars styrka,
- ursprung, inbegripet tillverkare, 
			tillverkningsland, ursprungsland, 
			innehavare av godkännande för 
			försäljning, eller
- historia, inbegripet register och 
			handlingar från använda 
			distributionskanaler.
Med förfalskat läkemedel avses inte 
			humanläkemedel med en oriktig 
			beteckning till följd av oavsiktliga 
			kvalitetsdefekter.
Generiskt läkemedel	Läkemedel som har samma kvalitativa och 
			kvantitativa sammansättning i fråga om 
			aktiva substanser och samma 
			läkemedelsform som ett referensläkemedel 
			och vars bioekvivalens med detta 
			referensläkemedel har påvisats genom 
			lämpliga biotillgänglighetsstudier. Olika 
			salter, estrar, etrar, isomerer, 
			blandningar av isomerer, komplex eller 
			derivat av en aktiv substans ska anses 
			vara samma aktiva substans, såvida de 
			inte har avsevärt skilda egenskaper med 
			avseende på säkerhet eller effekt. Olika 
			läkemedelsformer som är avsedda att intas 
			genom munnen och vars läkemedelssubstans 
			omedelbart frisätts vid intaget ska anses 
			vara samma läkemedelsform.
Hjälpämne		Varje beståndsdel i ett läkemedel som 
			inte är den aktiva substansen eller 
			förpackningsmaterialet.
	
Humanläkemedel		Läkemedel för människor.
Icke-
interventionsstudie  avseende säkerhet	En säkerhetsstudie av ett humanläkemedel 
			som görs efter det att läkemedlet har 
			godkänts för försäljning och som inleds, 
			genomförs och finansieras av innehavaren 
			av godkännandet och omfattar insamling av 
			säkerhetsuppgifter från patienter och 
			hälso- och sjukvårdspersonal.
	
Klinisk  läkemedelsprövning  på djur			En klinisk undersökning på djur av ett 
			läkemedels egenskaper.
	
Klinisk  läkemedelsprövning  på människor		En klinisk prövning enligt definitionen 
			i artikel 2.2.2 i Europaparlamentets och 
			rådets förordning (EU) nr 536/2014 av 
			den 16 april 2014 om kliniska prövningar 
			av humanläkemedel och om upphävande av 
			direktiv 2001/20/EG.
Läkemedel		Varje substans eller kombination av 
			substanser som
- tillhandahålls med uppgift om att den 
			har egenskaper för att förebygga eller 
			behandla sjukdom hos människor eller 
			djur, eller
- kan användas på eller tillföras 
			människor eller djur i syfte att 
			återställa, korrigera eller modifiera 
			fysiologiska funktioner genom 
			farmakologisk, immunologisk eller 
			metabolisk verkan eller för att ställa 
			diagnos.
Läkemedel som omfattas  av sjukhusundantag	Ett läkemedel för avancerad terapi 
			såsom det definieras i artikel 2 i 
			Europaparlamentets och rådets 
			förordning (EG) nr 1394/2007 av den 13 
			november 2007 om läkemedel för 
			avancerad terapi och om ändring av 
			direktiv 2001/83/EG och förordning (EG) 
			nr 726/2004, i den ursprungliga 
			lydelsen, som
- framställs i Sverige enligt ett 
			icke-rutinmässigt förfarande,
- är en specialanpassad produkt för en 
			enskild patient i enlighet med en 
			läkares förskrivning, och
- används här i landet på sjukhus.
Mellanprodukt		Bearbetad substans eller blandning av 
			substanser som måste genomgå 
			ytterligare steg i 
			tillverkningsprocessen av ett 
			läkemedel, fram till det steg då 
			läkemedlet ska förpackas i sin 
			slutliga förpackning.
Prövningsläkemedel  för djur		En farmaceutisk beredning av en 
			eller flera aktiva substanser eller 
			placebo som prövas eller används som 
			referens vid en klinisk 
			läkemedelsprövning på djur. Uttrycket 
			innefattar även produkter som
- redan har godkänts för försäljning 
			men som används eller tillverkas på 
			annat sätt än det godkända,
- används för en icke godkänd 
			indikation, eller
- används för att få ytterligare 
			information om en redan godkänd 
			användning.
Prövningsläkemedel  för människor		Ett läkemedel enligt definitionen i 
			artikel 2.2.5 i Europaparlamentets 
			och rådets förordning (EU) nr 536/2014.
Radioaktiva läkemedel	Läkemedel som avger joniserande 
			strålning. Slutna strålkällor utgör 
			inte radioaktiva läkemedel.
Sponsor			Samma betydelse som i artikel 2.2.14 i 
			Europaparlamentets och rådets 
			förordning (EU) nr 536/2014.
Teknisk sprit		Samma betydelse som i 1 kap. 4 § 
			alkohollagen (2010:1622).
Tillverkning		Framställning, förpackning eller 
			ompackning av läkemedel, 
			mellanprodukter eller aktiva 
			substanser.
Tilläggsläkemedel	Ett läkemedel enligt definitionen i 
			artikel 2.2.8 i Europaparlamentets 
			och rådets förordning (EU) nr 536/2014.
Veterinärmedicinska  läkemedel		Läkemedel för djur inklusive 
			förblandningar för inblandning i foder.
Lag (2018:1272)
.
3 kap. Lagens tillämpningsområde
1 §
Denna lag gäller endast humanläkemedel och  veterinärmedicinska läkemedel som är avsedda att släppas ut på  marknaden i EES och som har tillverkats på industriell väg  eller med hjälp av en industriell process. Lagen gäller även  teknisk sprit.
I fråga om veterinärmedicinska läkemedel finns bestämmelser  även i Europaparlamentets och rådets förordning (EU) 2019/6 av  den 11 december 2018 om veterinärmedicinska läkemedel och om  upphävande av direktiv 2001/82/EG.
Bestämmelserna om import från ett land utanför EES,  distribution och tillverkning gäller även läkemedel som endast  är avsedda för export till ett land som inte ingår i EES.  Dessa bestämmelser gäller även mellanprodukter samt aktiva  substanser och hjälpämnen avsedda för humanläkemedel.
Lagen gäller inte foder som innehåller läkemedel.
Lag (2023:92)
.
Humanläkemedel som godkänns centralt inom Europeiska unionen
2 §
I fråga om läkemedel för vilka ansökan om godkännande för  försäljning prövas eller har prövats enligt Europaparlamentets  och rådets förordning (EG) nr 726/2004 av den 31 mars 2004 om  inrättande av unionsförfaranden för godkännande av och tillsyn  över humanläkemedel och om inrättande av en europeisk  läkemedelsmyndighet, gäller inte bestämmelserna i 4 kap. 2, 6-9 och 11-21 §§, 5 kap. 1 § första stycket 1 och 2 samt andra  stycket, 6 kap. samt 18 kap. 3 § 1 och 2.
I fråga om läkemedel för vilka godkännande för försäljning har  beviljats enligt den förordningen, gäller inte bestämmelserna  i 4 kap. 10 § och 5 kap. 1 § första stycket 3.
Lag (2023:92)
.
Homeopatiska läkemedel
3 §
För ett homeopatiskt läkemedel som kan registreras enligt  denna lag ska följande bestämmelser inte gälla:
- 3 kap. 2 §, om läkemedel för vilka ansökan om godkännande  för försäljning prövas eller har prövats enligt  Europaparlamentets och rådets förordning (EG) nr 726/2004,
- 3 kap. 4 §, om traditionella växtbaserade humanläkemedel,
- 4 kap. 1 §, om krav på läkemedel,
- 4 kap. 2 § första, tredje och fjärde styckena, om  godkännande för försäljning av läkemedel,
- 4 kap. 5 §, om registrering för försäljning av traditionella  växtbaserade humanläkemedel,
- 4 kap. 6 § andra stycket, om erkännande av traditionella  växtbaserade humanläkemedel,
- 4 kap. 7 § andra stycket, om vissa immunologiska läkemedel,
- 4 kap. 12-16 §§, om vissa frågor gällande godkännande för  försäljning av läkemedel och uppgiftsskydd,
- 4 kap. 18 § första stycket 2 och 19 §, om  informationsskyldighet,
- 4 kap. 20-22 §§, om klassificering, uppgiftsskydd och  utbytbarhet,
- 6 kap. 1-4 och 8 §§, om säkerhetsövervakning och kontroll,
- 7 kap., om klinisk läkemedelsprövning,
- 12 kap. 1 § första och tredje styckena, om förbud mot  marknadsföring,
- 12 kap. 3 §, om informationsfunktion,
- 13 kap. 1 § första stycket, om förordnande och utlämnande av  läkemedel och teknisk sprit, och
- 18 kap. 2 § och 3 § 2, med bemyndiganden.
Lag (2019:322)
.
Traditionella växtbaserade humanläkemedel
4 §
För ett traditionellt växtbaserat humanläkemedel som kan  registreras enligt denna lag ska följande bestämmelser inte  gälla:
- 3 kap. 2 §, om läkemedel för vilka ansökan om godkännande  för försäljning prövas eller har prövats enligt  Europaparlamentets och rådets förordning (EG) nr 726/2004,
- 3 kap. 3 §, om homeopatiska läkemedel,
- 4 kap. 2 § andra-fjärde styckena, om godkännande för  försäljning av läkemedel,
- 4 kap. 4 §, om registrering för försäljning av homeopatiska  läkemedel,
- 4 kap. 7 §, om erkännande av godkännande för försäljning av  veterinärmedicinska läkemedel,
- 4 kap. 13-15 §§, om rätt att åberopa dokumentation och om  uppgiftsskydd,
- 4 kap. 18 § första stycket, om informationsskyldighet,
- 4 kap. 22 §, om utbytbarhet,
- 6 kap. 6 och 7 §§, om tillstånd till icke-
interventionsstudie avseende säkerhet,
- 7 kap., om klinisk läkemedelsprövning,
- 9 kap. 4 §, om införsel,
- 12 kap. 1 § första och tredje styckena, om förbud mot  marknadsföring,
- 14 kap. 4-10 §§, om sanktionsavgift, och
- 18 kap. 1 och 2 §§ samt 3 § 2, med bemyndiganden.
Lag (2023:190)
.
Läkemedel som omfattas av sjukhusundantag
5 §
För ett läkemedel som omfattas av sjukhusundantag ska  följande bestämmelser gälla i tillämpliga delar:
- 2 kap. 1 §, om uttryck i lagen,
- 4 kap. 1 och 3 §§, om krav på läkemedel,
- 8 kap. 1 och 2 §§, om tillverkning,
- 10 kap. 1 § första och tredje styckena, om  försiktighetskrav,
- 11 kap. 1 § första stycket 11 och 2 § första stycket, om  tidsfrister för beslut samt återkallelse av tillstånd,
- 12 kap. 1 §, om förbud mot marknadsföring,
- 13 kap. 1 § första stycket, om förordnande och utlämnande av  läkemedel,
- 14 kap. 1-3 §§, om tillsyn,
- 15 kap. 1, 3 och 4 §§, om avgifter,
- 16 kap. 1 och 2 §§, om straff,
- 17 kap., om överklagande, och
- 18 kap. 4 § och 8 § 2 samt 10-12 §§, med bemyndiganden.
Det som föreskrivs i 6 kap. 1 § i fråga om läkemedel som  godkänts för försäljning gäller också för ett läkemedel som  omfattas av sjukhusundantag.
De skyldigheter enligt 6 kap. 2 och 3 §§ som gäller för den  som har fått ett läkemedel godkänt för försäljning gäller även  för den som har tillstånd att tillverka ett läkemedel som  omfattas av sjukhusundantag. Den myndighet som regeringen  bestämmer får i enskilda fall besluta om undantag från dessa  skyldigheter.
Lag (2024:878)
.
Narkotika, dopningsmedel och hälsofarliga varor
6 §
Bestämmelserna i denna lag gäller narkotiska läkemedel, läkemedel som omfattas av lagen (1991:1969) om förbud mot vissa dopningsmedel eller lagen (1999:42) om förbud mot vissa hälsofarliga varor, om de inte strider mot vad som är särskilt föreskrivet om dessa varor.
Produktsäkerhetslagen
7 §
I fråga om läkemedel som är avsedda för konsumenter eller som kan antas komma att användas av konsumenter gäller också produktsäkerhetslagen (2004:451).
Säkerhetsdetaljer för humanläkemedel
8 §
Bestämmelser om säkerhetsdetaljer finns i kommissionens  delegerade förordning (EU) 2016/161 av den 2 oktober 2015 om  komplettering av Europaparlamentets och rådets direktiv 
2001/83/EG genom fastställande av närmare bestämmelser om de  säkerhetsdetaljer som anges på förpackningar för  humanläkemedel.
Lag (2019:322)
.
4 kap. Krav på läkemedel samt godkännande, registrering och tillstånd till försäljning av läkemedel
Krav på läkemedel
1 §
Ett läkemedel ska vara av god kvalitet och ändamålsenligt.  Läkemedlet är ändamålsenligt om det är verksamt för sitt  ändamål och vid normal användning inte har skadeverkningar som  står i missförhållande till den avsedda effekten.
Ett läkemedel ska vara fullständigt deklarerat, ha godtagbar  och särskiljande benämning samt vara försett med tydlig  märkning.
Lag (2019:322)
.
Krav för godkännande, villkor och vissa samordningar
2 §
Ett läkemedel ska godkännas för försäljning om det uppfyller kraven enligt 1 §.
Beslut om godkännande av ett läkemedel och tillstånd till försäljning enligt 10 § får förenas med särskilda villkor.
Sådana särskilda villkor för godkännande ska omprövas årligen för att godkännandet ska fortsätta att gälla.
Har ett läkemedel godkänts i ett annat EES-land ska ansökan om godkännande avvisas, om sökanden inte i ansökan begärt att ett erkännande enligt 6 eller 7 § ska meddelas.
Om en sökande vid tidpunkten för ansökan om godkännande i Sverige har lämnat in en ansökan om godkännande i ett annat EES-land och slutligt beslut inte meddelats i det ärendet, ska ansökan i Sverige avvisas, om inte sökanden efter att ha fått tillfälle till detta begärt att förfarandet enligt 9 §
ska tillämpas.
Krav på läkemedel som omfattas av sjukhusundantag
3 §
Om ett läkemedel som omfattas av sjukhusundantag  innehåller en sådan produkt som avses i Europaparlamentets och  rådets förordning (EU) 2017/745 av den 5 april 2017 om  medicintekniska produkter, om ändring av direktiv 2001/83/EG,  förordning (EG) nr 178/2002 och förordning (EG) nr 1223/2009  och om upphävande av rådets direktiv 90/385/EEG och 93/42/EEG,  ska produkten uppfylla de allmänna krav på säkerhet och  prestanda som avses i artikel 5.2 i den förordningen.
Lag (2021:620)
.
Registrering av homeopatiska läkemedel
4 §
Ett läkemedel som framställts enligt en erkänd homeopatisk metod och som inte påstås ha viss terapeutisk effekt och som är avsett att intas genom munnen eller avsett för yttre bruk ska efter ansökan registreras för försäljning, om graden av utspädning garanterar att läkemedlet är oskadligt. Läkemedlet får registreras endast om det inte innehåller mer än en tiotusendel av modertinkturen eller, i fråga om humanläkemedel, mer än en hundradel av den lägsta använda dos av en sådan aktiv substans som i läkemedel medför att det blir receptbelagt.
Ett homeopatiskt veterinärmedicinskt läkemedel får registreras oberoende av det sätt på vilket det ges, om detta beskrivs i Europeiska farmakopén eller i någon annan inom EES officiellt använd farmakopé.
Registrering av traditionella växtbaserade humanläkemedel
5 §
Ett växtbaserat humanläkemedel som inte uppfyller  kraven för att godkännas som läkemedel eller att registreras  enligt 4 § ska efter ansökan registreras för försäljning som  traditionellt växtbaserat humanläkemedel enligt denna lag, om  följande förutsättningar är uppfyllda:
1. läkemedlet har endast indikationer som är lämpliga för  traditionella växtbaserade humanläkemedel, vars  sammansättning och ändamål är avsedda och utformade för att  användas utan läkares diagnos, förskrivning eller övervakning  av behandlingen,
2. läkemedlet får endast tillföras i viss styrka och viss  dosering,
3. läkemedlet är avsett att intas genom munnen eller avsett  för utvärtes bruk eller inhalation,
4. läkemedlet eller en produkt som motsvarar läkemedlet har  haft medicinsk användning under en period av minst 30 år  varav minst 15 år i ett land som vid tidpunkten för ansökan  ingår i EES, och
5. det finns tillräckliga uppgifter om läkemedlets  traditionella användning och det är styrkt att medlet inte är  skadligt när det används på angivet sätt och dess  farmakologiska verkningar eller effekter förefaller rimliga  på grundval av långvarig användning och erfarenhet.
Om en gemenskapsmonografi finns upprättad, ska denna beaktas.  I sådant fall kan registrering ske även om kraven i första  stycket 4 inte är uppfyllda.
Om det är nödvändigt för bedömningen av ett traditionellt  växtbaserat humanläkemedels säkerhet, får Läkemedelsverket  ålägga en sökande att till verket lämna in resultat av  kliniska läkemedelsprövningar.
Lag (2018:1272)
.
Erkännande av ett godkännande eller en registrering av ett humanläkemedel som har meddelats i ett annat EES-land
6 §
Ett godkännande eller en registrering för försäljning av ett humanläkemedel som har meddelats i ett annat EES-land ska efter ansökan erkännas i Sverige, om det saknas anledning att anta att läkemedlet skulle kunna innebära en allvarlig folkhälsorisk.
I fråga om ett traditionellt växtbaserat humanläkemedel som kan registreras enligt denna lag gäller första stycket endast om en gemenskapsmonografi har utarbetats över läkemedlet eller om det består av material eller beredningar som finns upptagna i en förteckning upprättad av Europeiska kommissionen.
Om Europeiska kommissionen meddelat beslut i enlighet med artikel 34.1 i Europaparlamentets och rådets direktiv 2001/83/EG av den 6 november 2001 om upprättande av gemenskapsregler för humanläkemedel, i lydelsen enligt Europaparlamentets och rådets direktiv 2004/27/EG, ska Läkemedelsverket meddela det beslut som följer av kommissionens avgörande. Motsvarande ska gälla i de fall kommissionen meddelat beslut i enlighet med artikel 35.2 i direktivet, i den ursprungliga lydelsen.
Erkännande av ett godkännande eller en registrering av ett veterinärmedicinskt läkemedel som har meddelats i ett annat EES-land
7 §
Ett godkännande eller en registrering för försäljning av ett veterinär-medicinskt läkemedel som har meddelats i ett annat EES-land ska efter ansökan erkännas i Sverige, om det saknas anledning att anta att läkemedlet skulle kunna innebära en allvarlig risk för människors eller djurs hälsa eller för miljön.
Godkännande av ett immunologiskt veterinärmedicinskt läkemedel ska inte meddelas eller erkännas om
1. användningen av läkemedlet inverkar på genomförandet av ett nationellt program för diagnos, kontroll eller utrotning av någon djursjukdom eller orsakar svårigheter när det gäller att fastställa frånvaro av någon förorening hos levande djur eller i livsmedel eller andra produkter som erhållits från behandlade djur, eller
2. den sjukdom som läkemedlet är avsett att framkalla immunitet mot inte alls förekommer i Sverige eller förekommer här endast i begränsad omfattning.
Om Europeiska kommissionen meddelat beslut i enlighet med artikel 38.1 i Europaparlamentets och rådets direktiv 2001/82/EG av den 6 november 2001 om upprättande av gemenskapsregler för veterinärmedicinska läkemedel, i lydelsen enligt Europaparlamentets och rådets direktiv 2004/28/EG, ska Läkemedelsverket meddela det beslut som följer av kommissionens avgörande. Motsvarande ska gälla i de fall kommissionen meddelat beslut i enlighet med artikel 39.2 eller 40.1 i direktivet, i den ursprungliga lydelsen.
Innebörden av ett erkännande
8 §
När ett erkännande har beslutats enligt 6 eller 7 §
betraktas läkemedlet som godkänt för försäljning i Sverige.
Har ett homeopatiskt läkemedel eller ett traditionellt växtbaserat humanläkemedel som kan registreras enligt denna lag registrerats i ett annat EES-land och har registreringen erkänts i Sverige betraktas läkemedlet som registrerat för försäljning i Sverige. De skyldigheter som gäller för en innehavare av ett godkännande eller en registrering enligt denna lag eller föreskrifter som meddelats med stöd av lagen ska också gälla för den som innehar ett erkännande.
Det decentraliserade förfarandet
9 §
Om ett läkemedel inte är godkänt för försäljning i något EES-land och ansökan om godkännande för försäljning med begäran om tillämpning av det decentraliserade förfarande som avses i Europaparlamentets och rådets direktiv 2001/82/EG och i Europaparlamentets och rådets direktiv 2001/83/EG lämnats in i fler än ett av länderna, ska Läkemedelsverket, om sökanden vid ansökan i Sverige begärt att Sverige fungerar som referensmedlemsland, hantera den fortsatta beredningen av ansökan genom att utarbeta underlag för övriga berörda länders ställningstagande till läkemedlet. Motsvarande ska gälla homeopatiska läkemedel och traditionella växtbaserade humanläkemedel som kan registreras enligt denna lag i de fall förutsättningarna i 6 § andra stycket är uppfyllda.
Om sökanden inte har begärt att Sverige ska fungera som referensmedlemsland ska läkemedlet, med beaktande av referensmedlemslandets underlag, godkännas eller registreras i enlighet med de förutsättningar som anges för erkännande i 6 § respektive 7 §. Läkemedelsverket ska meddela det beslut som följer av Europeiska kommissionens avgörande, om kommissionen meddelat beslut i enlighet med
1. artikel 38.1 i Europaparlamentets och rådets direktiv 2001/82/EG, i lydelsen enligt Europaparlamentets och rådets direktiv 2004/28/EG, eller
2. artikel 34.1 i Europaparlamentets och rådets direktiv 2001/83/EG, i lydelsen enligt Europaparlamentets och rådets direktiv 2004/27/EG. Motsvarande ska gälla i de fall kommissionen meddelat beslut i enlighet med artikel 39.2 eller 40.1 i direktiv 2001/82/EG, i den ursprungliga lydelsen, eller artikel 35.2 i direktiv 2001/83/EG, i den ursprungliga lydelsen.
Tillstånd till försäljning i andra fall
10 §
Om det finns särskilda skäl, får tillstånd till  försäljning av ett läkemedel lämnas även i andra fall än som  avses i 2, 4-7 och 9 §§. Om ett sådant tillstånd avser  försäljning från öppenvårdsapotek till konsument, får  läkemedlet säljas av samtliga öppenvårdsapotek.
Lag (2018:485)
.
Beslutande myndighet
11 §
Läkemedelsverket prövar frågor om godkännande eller registrering för försäljning enligt denna lag.
Läkemedelsverket prövar även frågor om erkännande av ett godkännande eller en registrering som har meddelats i ett annat EES-land.
Regeringen prövar frågor om tillstånd till försäljning enligt 10 §. Regeringen får överlåta åt Läkemedelsverket att pröva sådana frågor.
Bevisbörda och kompetenskrav
12 §
Den som ansöker om godkännande, registrering eller tillstånd till försäljning ska visa att kraven enligt 1 § är uppfyllda. Dokumentation som bifogas ansökan ska ha utarbetats av någon som har tillräcklig kompetens och tillräckligt inflytande över innehållet i dokumentationen.
Vissa generiska läkemedel
13 §
Om det i en ansökan om godkännande för försäljning åberopas dokumentation för ett referensläkemedel, ska Läkemedelsverket medge att kravet på dokumentation i form av prekliniska studier och kliniska läkemedelsprövningar helt eller delvis uppfylls genom dokumentationen för referensläkemedlet, om ansökan avser
1. ett generiskt läkemedel, vars referensläkemedel är eller har varit godkänt i minst åtta år i ett EES-land eller i hela EES till följd av beslut om godkännande enligt Europaparlamentets och rådets förordning (EG) nr 726/2004, eller
2. ett läkemedel vars aktiva substans eller kombination av substanser har samma terapeutiskt verksamma beståndsdelar som ett sådant referensläkemedel som avses i 1.
I fråga om veterinärmedicinska läkemedel gäller första stycket även resultat av undersökningar av säkerheten och studier av resthalter.
Uppgiftsskydd för viss dokumentation och skyddstider
14 §
Ett medgivande enligt 13 § får inte beviljas förrän tiden för uppgiftsskydd, enligt vad som anges i denna paragraf, har löpt ut.
Läkemedelsverket får i fråga om humanläkemedel medge ett års uppgiftsskydd när en ansökan om godkännande för försäljning görs för en ny indikation för en redan väletablerad substans, förutsatt att omfattande prekliniska studier eller kliniska läkemedelsprövningar av den nya indikationen har genomförts.
Läkemedelsverket får medge tre års uppgiftsskydd, i de fall en sökande har använt vetenskaplig litteratur för att beviljas ett godkännande för ett läkemedel för en viss djurart som används för livsmedelsproduktion om sökanden, i syfte att beviljas godkännande för en annan djurart som används för livsmedelsproduktion, tillhandahållit
1. nya studier av resthalter i livsmedel i enlighet med Europaparlamentets och rådets förordning (EG) nr 470/2009 av den 6 maj 2009 om gemenskapsförfaranden för att fastställa gränsvärden för farmakologiskt verksamma ämnen i animaliska livsmedel samt om upphävande av rådets förordning (EEG) nr 2377/90 och ändring av Europaparlamentets och rådets direktiv 2001/82/EG och Europaparlamentets och rådets förordning (EG)
nr 726/2004, och
2. nya kliniska läkemedelsprövningar för samma läkemedel.
15 §
I de fall ett läkemedel godkänts för försäljning med tillämpning av 13 § måste de skyddstider som anges i denna paragraf ha löpt ut från det att det ursprungliga godkännandet för referensläkemedlet beviljades innan det godkända läkemedlet får säljas. Skyddstiden är tio år, om inte annat följer av andra-fjärde styckena.
Om innehavaren av godkännandet för ett referensläkemedel som är ett humanläkemedel under de första åtta åren av tioårsperioden beviljats ett godkännande för en eller flera nya behandlingsindikationer, som under den vetenskapliga utvärderingen före godkännandet bedöms medföra en väsentligt högre medicinsk nytta jämfört med existerande behandlingsformer, får perioden om tio år utsträckas till maximalt elva år.
Den period om tio år som anges i första stycket ska förlängas till tretton år för veterinärmedicinska läkemedel avsedda för fisk eller bin eller andra arter som fastställts i enlighet med förfarandet i artikel 89.2 a i Europaparlamentets och rådets direktiv 2001/82/EG, i lydelsen enligt Europaparlamentets och rådets förordning (EG) nr 596/2009.
För ett sådant veterinärmedicinskt läkemedel som är avsett för djurarter som används för livsmedelsproduktion och som innehåller en ny aktiv substans som den 30 april 2004 ännu inte var godkänd inom EES, ska den period om tio år som anges i första stycket förlängas med ett år för varje gång godkännandet utvidgas till att omfatta en annan djurart som används för livsmedelsproduktion, om det har godkänts under de fem åren närmast efter det att det ursprungliga godkännandet för försäljning beviljades. Denna period ska dock inte överskrida sammanlagt tretton år när det gäller ett godkännande för försäljning som gäller fyra eller fler djurarter som används för livsmedelsproduktion. Förlängning av denna tioårsperiod till elva, tolv eller tretton år för ett veterinärmedicinskt läkemedel avsett för en djurart som används för livsmedelsproduktion ska beviljas endast under förutsättning att innehavaren av godkännandet för försäljning också från början har ansökt om fastställande av maximalt tillåtna resthalter i livsmedel för den art som omfattas av godkännandet.
16 §
När ett godkännande för försäljning har beviljats för ett läkemedel ska eventuella ytterligare styrkor, läkemedelsformer, de sätt på vilka läkemedlet ges och förpackningsformer, liksom varje ändring och utvidgning, också godkännas eller innefattas i det ursprungliga godkännandet. Sådana nya godkännanden och det ursprungliga godkännandet ska vid tillämpning av 13 § och 18 § andra stycket behandlas som samma godkännande.
Giltighetstid för godkännande
17 §
Ett godkännande för försäljning gäller i fem år och kan därefter förnyas. Ett förnyat godkännande gäller utan tidsbegränsning, såvida inte Läkemedelsverket av säkerhetsskäl finner att det i stället bör gälla ytterligare en femårsperiod.
Ansökan om förnyelse av ett godkännande av ett
1. veterinärmedicinskt läkemedel ska ha kommit in till Läkemedelsverket senast sex månader innan godkännandet upphör att gälla, och
2. humanläkemedel ska ha kommit in till Läkemedelsverket senast nio månader innan godkännandet upphör att gälla.
Ett godkännande gäller under tiden för prövning av ansökan om förnyelse.
Information till Läkemedelsverket och vissa upphöranden av godkännandet
18 §
Den som har fått ett läkemedel godkänt för försäljning ska, för varje godkänd variant av läkemedlet, informera Läkemedelsverket om när det släpps ut på den svenska marknaden. Den som har fått ett läkemedel godkänt ska också minst två månader i förväg meddela Läkemedelsverket om försäljningen av läkemedlet upphör tillfälligt eller permanent på den svenska marknaden. Om det finns särskilda skäl, får meddelandet lämnas senare än två månader i förväg.
Om försäljningen avser ett humanläkemedel, ska orsaken till att försäljningen upphör anges i meddelandet. Det ska särskilt anges om försäljningen upphör till följd av att
1. läkemedlet är skadligt,
2. läkemedlet saknar terapeutisk effekt,
3. förhållandet mellan nyttan och riskerna med läkemedlet har ändrats,
4. läkemedlets kvalitativa och kvantitativa sammansättning inte överensstämmer med den uppgivna,
5. metoderna för tillverkning och kontroll av läkemedlet inte överensstämmer med de uppgivna,
6. ett krav som utgjort en förutsättning för tillstånd till tillverkning inte har uppfyllts, eller
7. ett villkor för godkännandet för försäljning inte har uppfyllts.
Om ett läkemedel inte släpps ut på den svenska marknaden inom tre år från det att godkännandet beviljades eller, om skyddstiden för ett referensläkemedel löper vid tidpunkten från beviljandet, från det att läkemedlet fick börja säljas, ska Läkemedelsverket besluta att godkännandet inte längre ska gälla. Motsvarande gäller om ett läkemedel som tidigare släppts ut på den svenska marknaden under tre på varandra följande år inte saluförs här i landet.
Läkemedelsverket får med hänsyn till skyddet för folkhälsan eller djurhälsan i enskilda fall besluta om undantag från andra stycket.
19 §
Den som har fått ett humanläkemedel godkänt för försäljning ska utan dröjsmål meddela Läkemedelsverket varje åtgärd som har vidtagits för att
1. dra in eller inte längre tillhandahålla läkemedlet,
2. begära att godkännandet för försäljning dras in, eller
3. inte ansöka om förnyat godkännande för försäljning.
I meddelandet ska skälen till att åtgärden har vidtagits anges. Det ska särskilt anges om åtgärden har vidtagits till följd av att
1. läkemedlet är skadligt,
2. läkemedlet saknar terapeutisk effekt,
3. förhållandet mellan nyttan och riskerna med läkemedlet har ändrats,
4. läkemedlets kvalitativa och kvantitativa sammansättning inte överensstämmer med den uppgivna,
5. metoderna för tillverkning och kontroll av läkemedlet inte överensstämmer med de uppgivna,
6. ett krav som utgjort en förutsättning för tillstånd till tillverkning inte har uppfyllts, eller
7. ett villkor för godkännandet för försäljning inte har uppfyllts.
Om åtgärden har vidtagits till följd av något som anges i andra stycket 1-7, ska vid samma tidpunkt även Europeiska läkemedelsmyndigheten meddelas om åtgärden. Den som har fått ett humanläkemedel godkänt ska utan dröjsmål också meddela Läkemedelsverket och Europeiska läkemedelsmyndigheten om åtgärden har vidtagits i ett land utanför EES, i de fall åtgärden har vidtagits till följd av något som anges i andra stycket 1-7.
Klassificering av läkemedel
20 §
När ett godkännande för försäljning utfärdas, ska Läkemedelsverket ange om läkemedlet ska klassificeras som receptbelagt eller receptfritt läkemedel.
Läkemedelsverket får också besluta att ett receptbelagt läkemedel ska klassificeras i andra kategorier, med begränsningar för vad som ska gälla vid förordnande och utlämnande av läkemedlet.
Om nya omständigheter av betydelse för klassificeringen av ett läkemedel kommer till Läkemedelsverkets kännedom eller om en innehavare av ett godkännande ansöker om ändrad klassificering, ska Läkemedelsverket ompröva och vid behov ändra klassificeringen av läkemedlet.
Uppgiftsskydd vid ändrad klassificering
21 §
Om en ändrad klassificering av ett humanläkemedel har godkänts på grundval av viktiga prekliniska studier eller kliniska läkemedelsprövningar gäller uppgiftsskydd för dessa studier eller prövningar under ett år efter det att den ursprungliga ändringen godkändes. Uppgiftsskyddet innebär att sådana studier eller prövningar inte får läggas till grund för ett beslut om bifall till en ansökan från en annan sökande i ett annat ärende om ändrad klassificering eller godkännande av ett läkemedel som innehåller samma aktiva substans eller kombination av substanser.
Beslut om utbytbarhet avseende läkemedel
22 §
När ett godkännande för försäljning har beviljats ska Läkemedelsverket besluta om läkemedlet är utbytbart mot ett annat läkemedel.
Ett läkemedel är utbytbart endast mot ett sådant läkemedel som kan anses utgöra en likvärdig produkt.
Bestämmelser om utbyte av läkemedel finns i lagen (2002:160)
om läkemedelsförmåner m.m.
5 kap. Krav för försäljning av läkemedel
1 §
Ett läkemedel får, om inte annat anges i andra  stycket, säljas först sedan det
1. godkänts eller registrerats för försäljning enligt 4 kap. 
2, 4, 5 eller 9 §,
2. omfattas av ett erkännande av ett godkännande eller en  registrering för försäljning som har meddelats i ett annat  EES-land enligt 4 kap. 6 eller 7 §, eller
3. omfattas av tillstånd till försäljning enligt 4 kap. 
10 §.
Läkemedel som tillverkas på apotek för en viss patient, ett  visst djur eller en viss djurbesättning får säljas utan  sådana godkännanden, registreringar, erkännanden eller  tillstånd som avses i första stycket.
Lag (2018:485)
.
2 §
Bestämmelser om handel med läkemedel finns, förutom i denna lag, i lagen (2009:366) om handel med läkemedel och i lagen (2009:730) om handel med vissa receptfria läkemedel.
6 kap. Säkerhetsövervakning, kontroll och återkallelse
System för säkerhetsövervakning
1 §
Läkemedelsverket ska ansvara för ett system för säkerhetsövervakning som har till syfte att samla in, registrera, lagra och vetenskapligt utvärdera uppgifter om misstänkta biverkningar av läkemedel som godkänts för försäljning.
Vid utvärderingen ska i fråga om humanläkemedel beaktas även all tillgänglig information som kan ha betydelse för bedömningen av nyttan och riskerna med läkemedlet när det gäller användning som inte omfattas av de villkor som anges i godkännandet för försäljning och när det gäller biverkningar som har samband med exponering i arbetet.
I fråga om veterinärmedicinska läkemedel ska även beaktas all tillgänglig information som rör brist på förutsedd effekt, icke avsedd användning, bedömning av karensperioden och risk för skada eller olägenhet för miljön som kan förorsakas av användning av läkemedlet och som kan ha betydelse för bedömningen av nyttan och riskerna med läkemedlet.
2 §
Den som har fått ett läkemedel godkänt för försäljning ska ha ett system för säkerhetsövervakning och följa utvecklingen på läkemedelsområdet och inom ramen för godkännandet ändra läkemedlet om det behövs. Den som har fått ett läkemedel godkänt ska också, som ett led i säkerhetsövervakningen av läkemedlet, registrera, lagra, utvärdera och rapportera information om misstänkta biverkningar av läkemedlet i enlighet med föreskrifter som regeringen, eller den myndighet som regeringen bestämmer, kan meddela med stöd av 8 kap. 7 § regeringsformen.
Innehavaren av godkännandet är personuppgiftsansvarig för sådana behandlingar av personuppgifter som kan komma att utföras enligt första stycket.
3 §
Den som har fått ett läkemedel godkänt för försäljning är skyldig att till sitt förfogande ha en sakkunnig med tillräcklig kompetens som fortlöpande ansvarar för säkerhetsövervakning av läkemedlet. Den sakkunnige ska vara bosatt och verksam i EES.
Information om säkerhetsrisker
4 §
Information som en innehavare av ett godkännande för försäljning lämnar till allmänheten om säkerhetsrisker vid användningen av ett läkemedel ska redovisas på ett objektivt sätt och får inte vara vilseledande. Sådan information ska även lämnas till Läkemedelsverket senast i samband med att allmänheten informeras.
Om informationen avser ett humanläkemedel, ska den vid samma tidpunkt som anges i första stycket även lämnas till Europeiska kommissionen och Europeiska läkemedelsmyndigheten.
Icke-interventionsstudie avseende säkerhet
5 §
En icke-interventionsstudie avseende säkerhet får inte genomföras om studien innebär att användningen av läkemedlet främjas.
Om en icke-interventionsstudie avseende säkerhet har genomförts i Sverige, ska innehavaren av godkännandet för försäljning skicka en slutrapport till Läkemedelsverket inom tolv månader från det att insamlingen av uppgifterna enligt första stycket har avslutats.
För etikprövning av forskning som avser människor och biologiskt material från människor finns bestämmelser i lagen
(2003:460) om etikprövning av forskning som avser människor.
6 §
Om godkännandet för försäljning av ett humanläkemedel  är förenat med ett villkor om att en icke-interventionsstudie  avseende säkerhet ska göras, får studien, om den ska  genomföras i Sverige, inledas först när Läkemedelsverket  givit tillstånd till den.
Läkemedelsverket ska ge ett sådant tillstånd om studien
1. inte innebär att användningen av läkemedlet främjas,
2. är utformad på ett sätt som motsvarar syftet med studien,  och
3. inte avser en klinisk läkemedelsprövning på människor.
Större ändringar av studien får endast göras efter tillstånd  av Läkemedelsverket.
Den myndighet som regeringen bestämmer får, för studier som  avses i första stycket, i enskilda fall besluta om undantag  från kravet på slutrapport i 5 § andra stycket.
Lag (2018:1272)
.
7 §
Sådant tillstånd som avses i 6 § första stycket kan även ges av Kommittén för säkerhetsövervakning och riskbedömning av läkemedel vid Europeiska läkemedelsmyndigheten. Större ändringar av studien får endast göras efter tillstånd av kommittén. Innehavaren av godkännandet för försäljning ska skicka en slutrapport till kommittén inom tolv månader från det att insamlingen av uppgifterna har avslutats.
Kontroll och återkallelse
8 §
Läkemedelsverket ska fortlöpande kontrollera ett läkemedel som har godkänts för försäljning och pröva om godkännandet fortfarande bör gälla. Verket får förelägga den som fått godkännandet att visa att läkemedlet fortfarande uppfyller kraven för godkännandet.
9 §
Läkemedelsverket får besluta att den som har fått ett läkemedel godkänt för försäljning ska återkalla läkemedlet från dem som innehar det om
1. det behövs för att förebygga skada,
2. läkemedlet inte är verksamt för sitt ändamål,
3. läkemedlet inte är ändamålsenligt,
4. läkemedlet inte är av god kvalitet,
5. läkemedlets kvalitativa eller kvantitativa sammansättning inte överensstämmer med den uppgivna, eller
6. väsentliga krav i samband med tillverkning eller import inte uppfylls.
Återkallelse har den innebörd som följer av 16 § första stycket produktsäkerhetslagen (2004:451).
10 §
Läkemedelsverket får besluta att ett godkännande för försäljning ska återkallas tillfälligt, ändras eller upphöra att gälla om
1. den som fått ett föreläggande enligt 8 § inte kan visa att läkemedlet fortfarande uppfyller kraven för godkännandet,
2. de villkor som angavs vid godkännandet inte följts,
3. ett beslut att återkalla läkemedel inte följts, eller
4. de grundläggande förutsättningarna för godkännandet i andra fall inte längre är uppfyllda.
På begäran av den som fått ett läkemedel godkänt ska verket besluta att godkännandet ska upphöra att gälla.
Om ett traditionellt växtbaserat humanläkemedel inte längre uppfyller kraven för registrering på grund av att ett växtbaserat material, en beredning eller en kombination av dessa har uteslutits från den förteckning som avses i artikel 16f.1 i Europaparlamentets och rådets direktiv 2001/83/EG, i lydelsen enligt Europaparlamentets och rådets direktiv 2004/24/EG, ska innehavaren av registreringen ha möjlighet att inom tre månader från den dag då innehavaren fått del av ett föreläggande om komplettering från Läkemedelsverket, till verket lämna in de uppgifter och den dokumentation som behövs för att visa att läkemedlet kan registreras på annan grund.
7 kap. Klinisk läkemedelsprövning
Klinisk läkemedelsprövning på människor
1 §
Bestämmelser om kliniska läkemedelsprövningar på  människor finns i Europaparlamentets och rådets förordning 
(EU) nr 536/2014 samt i lagen (2018:1091) med kompletterande  bestämmelser om etisk granskning till EU:s förordning om  kliniska prövningar av humanläkemedel.
Bestämmelserna i 2-7 §§ kompletterar EU-förordningen.
Lag (2018:1272)
.
2 §
Vid en klinisk läkemedelsprövning på människor ska den  person som ansvarar för genomförandet av prövningen på  prövningsstället vara legitimerad läkare eller legitimerad  tandläkare.
Lag (2018:1272)
.
Informerat samtycke för försökspersoner som inte är  beslutskompetenta eller som är underåriga
3 §
För en försöksperson som inte är beslutskompetent på  grund av sjukdom, psykisk störning, försvagat hälsotillstånd  eller något annat liknande förhållande är en god man eller  förvaltare enligt 11 kap. 4 eller 7 § föräldrabalken, med  behörighet att sörja för den enskildes person, den lagligen  utsedda ställföreträdaren som får ge informerat samtycke till  en klinisk läkemedelsprövning på försökspersonens vägnar.
För en försöksperson som är underårig är vårdnadshavarna de  lagligen utsedda ställföreträdare som får ge informerat  samtycke till en klinisk läkemedelsprövning på  försökspersonens vägnar. En underårig försöksperson som har  fyllt 15 år ska också själv ge sitt informerade samtycke till  att delta i den kliniska läkemedelsprövningen, under  förutsättning att den underårige inser vad prövningen innebär  för honom eller henne. Ett sådant informerat samtycke ska  inhämtas i enlighet med vad som regleras om en försöksperson  i artikel 29.1 i Europaparlamentets och rådets förordning 
(EU) nr 536/2014.
Lag (2018:1272)
.
Förbud mot viss klinisk läkemedelsprövning
4 §
En klinisk läkemedelsprövning som inte har samband med  sjukdomsbehandling får inte utföras på den som får vård  enligt lagen (1991:1128) om psykiatrisk tvångsvård eller  lagen (1991:1129) om rättspsykiatrisk vård.
En sådan klinisk läkemedelsprövning på människor som avses i  artikel 30 i Europaparlamentets och rådets förordning (EU) nr 
536/2014 får inte genomföras.
Lag (2018:1272)
.
Kostnadsfria prövningsläkemedel för människor och kostnadsfri  utrustning
5 §
För att genomföra en klinisk läkemedelsprövning  förutsätts att sponsorn kostnadsfritt tillhandahåller  försökspersonerna prövningsläkemedlet för människor och, i  förekommande fall, tilläggsläkemedel samt den utrustning som  krävs för att använda läkemedlen.
Kravet på kostnadsfrihet gäller inte vid klinisk  läkemedelsprövning som
1. genomförs utan medverkan av läkemedelsindustrin,
2. avser särläkemedel för vilka godkännandet för försäljning  förenats med villkor om uppföljande undersökningar, eller
3. är av särskild betydelse för folkhälsan.
Lag (2018:1272)
.
Ersättningsgarantier
6 §
Sponsorn för en klinisk läkemedelsprövning på  människor är skyldig att genom försäkring eller på annat sätt  garantera att försökspersonen får ersättning för den händelse  sponsorn eller prövaren blir skyldig att betala sådan.  Skadeskyddet eller ersättningsgarantin ska vara förenlig med  riskens karaktär och omfattning.
Lag (2018:1272)
.
Tillstånd
7 §
Frågor om tillstånd att genomföra en klinisk  läkemedelsprövning på människor prövas av Läkemedelsverket.
Av artiklarna 8.4, 14.10, 19.2, 20.7 och 23.4 i  Europaparlamentets och rådets förordning (EU) nr 536/2014  följer att tillstånd inte får meddelas om  Etikprövningsmyndigheten vid den etiska granskningen enligt  lagen (2018:1091) med kompletterande bestämmelser om etisk  granskning till EU:s förordning om kliniska prövningar av  humanläkemedel har avgett ett negativt yttrande. Om  Etikprövningsmyndigheten efter sin granskning har avgett ett  yttrande med villkor för prövningens genomförande ska  villkoren beaktas vid tillståndsgivningen.
Lag (2018:1272)
.
Klinisk läkemedelsprövning på djur
8 §
En klinisk läkemedelsprövning på djur får utföras för  att utreda i vad mån ett läkemedel är ändamålsenligt.  Prövningen får utföras i samband med sjukdomsbehandling eller  utan sådant samband. Prövningen får endast utföras av  legitimerad veterinär. Den som utför prövningen ska ha  tillräcklig kompetens på det område som prövningen avser. För  klinisk läkemedelsprövning på djur finns även bestämmelser i  djurskyddslagen (2018:1192).
Lag (2018:1272)
.
9 §
Vid klinisk läkemedelsprövning på djur ska samtycke  inhämtas från djurägaren. Ett sådant samtycke får när som  helst tas tillbaka med omedelbar verkan. De uppgifter som har  hämtats in dessförinnan får dock användas i prövningen.
Lag (2018:1272)
.
10 §
En klinisk läkemedelsprövning på djur får endast  genomföras sedan tillstånd till prövning har meddelats.  Frågor om tillstånd prövas av Läkemedelsverket.
Lag (2018:1272)
.
8 kap. Tillverkning
Krav på tillverkning
1 §
Tillverkning ska ske i ändamålsenliga lokaler och  utföras med hjälp av ändamålsenlig utrustning och även i  övrigt ske i enlighet med god tillverkningssed. En sakkunnig  med tillräcklig kompetens och tillräckligt inflytande ska se  till att kraven på läkemedlens och mellanprodukternas  kvalitet och säkerhet uppfylls.
Extemporeapotek ska vid tillverkning av läkemedel för ett  visst tillfälle vara bemannade med en eller flera  farmaceuter.
Bestämmelser om tillverkning av prövningsläkemedel för  människor och tilläggsläkemedel finns i kapitel IX i  Europaparlamentets och rådets förordning (EU) nr 536/2014  samt i kommissionens delegerade förordning (EU) 2017/1569 av  den 23 maj 2017 om komplettering av Europaparlamentets och  rådets förordning (EU) nr 536/2014 vad gäller principer och  riktlinjer för god tillverkningssed för prövningsläkemedel  för humant bruk och rutiner för inspektioner.
Lag (2018:1272)
.
Krav på tillstånd
2 §
Yrkesmässig tillverkning av läkemedel och  mellanprodukter samt tillverkning av läkemedel som omfattas  av sjukhusundantag får bedrivas endast av den som har  Läkemedelsverkets tillstånd.
Tillverkning av läkemedel för ett visst tillfälle på  öppenvårdsapotek eller sjukhusapotek kräver tillstånd endast  när tillverkningen avser läkemedel som omfattas av  sjukhusundantag. För maskinell dosdispensering på  öppenvårdsapotek finns dock bestämmelser om krav på tillstånd  i 6 kap. lagen (2009:366) om handel med läkemedel.
Tillstånd för tillverkning av prövningsläkemedel för  människor i enlighet med artikel 61 i Europaparlamentets och  rådets förordning (EU) nr 536/2014 meddelas av  Läkemedelsverket.
Lag (2018:1272)
.
Krav på tillståndshavare
3 §
Den som har beviljats tillstånd enligt 2 § till  tillverkning av humanläkemedel ska
1. vid tillverkningen använda endast aktiva substanser som  tillverkats i enlighet med god tillverkningssed och  distribuerats i enlighet med god distributionssed för aktiva  substanser,
2. omedelbart underrätta Läkemedelsverket och innehavaren av  godkännandet för försäljning av läkemedlet om  tillståndshavaren får information om att ett läkemedel som  omfattas av tillverkningstillståndet är, eller misstänks vara,  ett förfalskat läkemedel,
3. kontrollera att de tillverkare, importörer eller  distributörer från vilka tillståndshavaren skaffat de aktiva  substanserna är anmälda hos Läkemedelsverket enligt 10 kap. 
2 § eller hos behörig myndighet inom EES,
4. kontrollera de aktiva substansernas och hjälpämnenas äkthet  och kvalitet, och
5. se till att hjälpämnena är lämpliga för användning i  läkemedel, tillämpa god tillverkningssed för hjälpämnen och  dokumentera åtgärderna.
Lag (2019:322)
.
9 kap. Import och annan införsel
Krav på tillstånd till import från ett land utanför EES
1 §
Läkemedel eller mellanprodukter får importeras från  ett land utanför EES endast av den som har tillstånd till  tillverkning av läkemedel eller särskilt tillstånd till  import av läkemedel.
Läkemedelsverket får besluta om särskilt tillstånd till  import av läkemedel enligt första stycket för
1. läkemedel som importeras för att tillgodose behov av  läkemedel som får säljas med stöd av tillstånd enligt 4 kap. 
10 §,
2. läkemedel som ska användas för annat ändamål än  sjukvård,
3. prövningsläkemedel för djur, eller
4. tilläggsläkemedel.
När det gäller import av prövningsläkemedel för människor som  inte har godkänts för försäljning, eller som har godkänts för  försäljning men ändrats och denna ändring inte omfattas av  godkännandet för försäljning, meddelas tillstånd i stället i  enlighet med artikel 61 i Europaparlamentets och rådets  förordning (EU) nr 536/2014. Frågor om sådant tillstånd  prövas av Läkemedelsverket.
Av 3 och 4 §§ framgår att resande respektive veterinär i  vissa fall har rätt att föra in läkemedel i landet.
Lag (2018:1272)
.
Krav på sakkunnig
2 §
Den som importerar läkemedel eller mellanprodukter  från ett land utanför EES med stöd av tillstånd till  tillverkning ska anlita en sakkunnig med tillräcklig  kompetens och tillräckligt inflytande som ska ansvara för  kontroll av att varje tillverkningssats av läkemedel som  kommer från ett tredjeland, oavsett om tillverkningen har  skett i EES, har undergått en fullständig kvalitativ analys i  ett EES-land, en kvantitativ analys av alla de aktiva  substanserna och alla andra undersökningar eller kontroller  som krävs för att säkerställa läkemedlens kvalitet i enlighet  med de krav som legat till grund för godkännandet för  försäljning.
Bestämmelser om krav vid import av prövningsläkemedel för  människor finns i kapitel IX i Europaparlamentets och rådets  förordning (EU) nr 536/2014 samt i kommissionens delegerade  förordning (EU) 2017/1569.
Lag (2018:1272)
.
Resandes rätt att föra in läkemedel
3 §
En resande får föra in läkemedel i Sverige, om de är avsedda för medicinskt ändamål och den resandes personliga bruk.
Införsel för veterinära ändamål
4 §
Veterinärer som annars tjänstgör i ett annat EES-land får från ett sådant land till Sverige föra in dagsbehovet av veterinärmedicinska läkemedel, även om förutsättningarna för försäljning enligt 5 kap. 1 § inte är uppfyllda.
Import av aktiva substanser avsedda för humanläkemedel
5 §
Aktiva substanser avsedda för humanläkemedel får  importeras från ett land utanför EES endast om det
1. har tillverkats i enlighet med standarder som är  åtminstone likvärdiga med god tillverkningssed, och
2. åtföljs av en skriftlig bekräftelse från en behörig  myndighet i exportlandet vilken utvisar att god  tillverkningssed har följts.
Första stycket gäller inte för aktiva substanser som är  avsedda för prövningsläkemedel för människor eller  tilläggsläkemedel i den utsträckning dessa läkemedel
- inte har godkänts för försäljning, eller
- har godkänts för försäljning men ändrats och denna ändring  inte omfattas av godkännandet för försäljning.
Lag (2018:1272)
.
10 kap. Försiktighetskrav vid hantering av läkemedel och aktiva substanser
1 §
Den som yrkesmässigt tillverkar, importerar, säljer,  transporterar, förvarar eller på annat sätt yrkesmässigt  hanterar läkemedel ska vidta de åtgärder och i övrigt iaktta  sådan försiktighet som behövs för att hindra att läkemedlen  skadar människor, egendom eller miljön samt se till att  läkemedlens kvalitet inte försämras.
Radioaktiva läkemedel får beredas endast på sjukhus och  apotek samt får användas endast på sjukhus, om inte  Läkemedelsverket i det enskilda fallet medger något annat. I  fråga om tillverkning och import av radioaktiva läkemedel som  ska användas som prövningsläkemedel för människor och om  tillverkning av radioaktiva läkemedel som ska användas som  tilläggsläkemedel finns bestämmelser i kapitel IX i  Europaparlamentets och rådets förordning (EU) nr 536/2014  samt i kommissionens delegerade förordning (EU) 2017/1569.
Den som i andra fall än yrkesmässigt hanterar läkemedel ska  vidta de åtgärder och iaktta de försiktighetsmått i övrigt  som behövs för att hindra att läkemedlen skadar människor,  egendom eller miljön.
Lag (2018:1272)
.
2 §
Den som yrkesmässigt tillverkar, importerar eller distribuerar aktiva substanser avsedda för humanläkemedel ska till Läkemedelsverket
1. anmäla sin verksamhet senast 60 dagar innan verksamheten inleds,
2. årligen rapportera förändringar i förhållande till anmälningar enligt 1, och
3. omedelbart rapportera förändringar i verksamheten som kan påverka kvaliteten eller säkerheten hos de aktiva substanser som verksamhetsutövaren hanterar.
Om Läkemedelsverket inom 60 dagar efter det att verket har tagit emot en anmälan enligt första stycket 1 har beslutat att genomföra en inspektion, får verksamheten inte inledas innan Läkemedelsverket beslutat att det får ske.
3 §
Distribution av aktiva substanser avsedda för humanläkemedel ska ske i enlighet med god distributionssed.
Immunologiska veterinärmedicinska läkemedel
4 §
Den myndighet som regeringen bestämmer får i enskilda fall  besluta om förbud mot tillverkning, import, distribution,  innehav, försäljning eller tillhandahållande av immunologiska  veterinärmedicinska läkemedel om något av villkoren i  artikel 110.1 i Europaparlamentets och rådets förordning (EU) 
2019/6 är uppfyllt. Ett sådant beslut får förenas med villkor.
Lag (2023:92)
.
11 kap. Bestämmelser om tidsfrister för beslut samt återkallelse av tillstånd
Vissa tidsfrister
1 §
Regeringen kan med stöd av 8 kap. 7 § regeringsformen  meddela föreskrifter som anger inom vilken tid sådana beslut  som avses i det följande ska fattas:
1. 4 kap. 2 §, om godkännande för försäljning av läkemedel,
2. 4 kap. 4 §, om registrering för försäljning av  homeopatiska läkemedel,
3. 4 kap. 5 § första stycket, om registrering för försäljning  av traditionella växtbaserade humanläkemedel,
4. 4 kap. 6 §, om erkännande av ett godkännande eller en  registrering för försäljning av ett humanläkemedel,
5. 4 kap. 7 §, om erkännande av ett godkännande eller en  registrering för försäljning av ett veterinärmedicinskt  läkemedel,
6. 4 kap. 9 § andra stycket, om det decentraliserade  förfarandet när Sverige inte är referensmedlemsland,
7. 4 kap. 10 §, om tillstånd till försäljning i andra fall,
8. 6 kap. 6 § första stycket, om tillstånd till en  icke-interventionsstudie avseende säkerhet,
9. 6 kap. 10 § andra stycket, om upphörande av godkännande  för försäljning på begäran av den som fått läkemedlet  godkänt, 10. 7 kap. 10 §, om tillstånd till klinisk läkemedelsprövning  på djur,
11. 8 kap. 2 §, om tillstånd till yrkesmässig tillverkning av  läkemedel och mellanprodukter, och
12. 9 kap. 1 §, om import av läkemedel och mellanprodukter  från ett land utanför EES.
Lag (2018:1272)
.
Återkallelse av vissa tillstånd
2 §
Ett tillstånd enligt 4 kap. 10 §, 7 kap. 10 §, 8 kap. 2 §, 
9 kap. 1 § första stycket eller ett sådant tillstånd som  meddelats i enlighet med artikel 61 i Europaparlamentets och  rådets förordning (EU) nr 536/2014 får återkallas om någon av  de väsentliga förutsättningar som var uppfyllda när  tillståndet meddelades inte längre är uppfyllda eller om något  krav som är av särskild betydelse för kvalitet och säkerhet  inte har följts.
Vad som anges i första stycket om att ett tillstånd enligt 
8 kap. 2 § får återkallas om något krav som är av särskild  betydelse för kvalitet och säkerhet inte har följts, gäller  även de krav avseende säkerhetsdetaljer som följer av  kommissionens delegerade förordning (EU) 2016/161.
Lag (2019:324)
.
12 kap. Marknadsföring av läkemedel
Förbud mot marknadsföring
1 §
Marknadsföring av humanläkemedel som inte har godkänts för försäljning är förbjuden.
Marknadsföring av humanläkemedel får inte riktas till barn.
Med undantag för kampanjer för vaccination av människor mot infektionssjukdomar är marknadsföring av receptbelagda läkemedel som riktas till allmänheten förbjuden.
Marknadsföring av humanläkemedel
2 §
Marknadsföring av humanläkemedel ska främja en ändamålsenlig användning av produkten genom en presentation som är aktuell, saklig och balanserad. Marknadsföringen får inte vara vilseledande och ska även i övrigt stå i överensstämmelse med god sed för sådan marknadsföring.
Sådan reklam för humanläkemedel som riktas till allmänheten ska vara utformad så att det klart framgår att meddelandet är en annons och att produkten är ett läkemedel. Innehållet i sådan reklam får inte vara utformat så att det kan leda till en användning av läkemedel som medför skada eller på annat sätt inte är ändamålsenlig eller till att människor inte söker relevant vård.
Vid marknadsföring av humanläkemedel ska det lämnas sådan information som är av särskild betydelse för allmänheten respektive för personer som är behöriga att förordna eller lämna ut läkemedel. Vid marknadsföring av homeopatiska läkemedel som registrerats får dock endast sådan information som ska anges på förpackningen och bipacksedeln användas. I marknadsföringen för registrerade traditionella växtbaserade humanläkemedel ska det anges att produkten är ett registrerat traditionellt växtbaserat läkemedel för användning vid en viss indikation eller vissa indikationer samt att indikationerna som omfattas av registreringen grundar sig uteslutande på erfarenhet av långvarig användning.
Regeringen eller den myndighet som regeringen bestämmer kan med stöd av 8 kap. 7 § regeringsformen meddela föreskrifter om marknadsföring av humanläkemedel.
Informationsfunktion
3 §
Den som har fått ett läkemedel godkänt för försäljning ska ha en funktion med vetenskaplig kompetens som övervakar informationen om läkemedlet.
13 kap. Förordnande och utlämnande av läkemedel och teknisk sprit
1 §
Den som förordnar eller lämnar ut läkemedel ska särskilt iaktta kraven på sakkunnig och omsorgsfull vård samt på upplysning till och samråd med patienten eller företrädare för denne.
Sådan information om ett läkemedel som har särskild betydelse för att förebygga skada eller för att främja en ändamålsenlig användning ska lämnas skriftligen när läkemedlet tillhandahålls en användare.
2 §
Ett alkoholhaltigt läkemedel får lämnas ut endast från apotek.
Ett apotek får lämna ut teknisk sprit eller alkoholhaltigt läkemedel som innehåller mer än 10 viktprocent etylalkohol endast
1. mot recept eller annan beställning av den som är behörig att förordna teknisk sprit eller sådant läkemedel, eller
2. till ett annat apotek.
Första och andra styckena gäller inte vid sådan detaljhandel som avses i 4 kap. 1 § andra stycket lagen (2009:366) om handel med läkemedel.
Regeringen eller den myndighet som regeringen bestämmer får om ett alkoholhaltigt läkemedel inte kan antas vara ägnat att missbrukas i berusningssyfte, i det enskilda fallet besluta om undantag från första och andra styckena.
3 §
Ett alkoholhaltigt läkemedel eller teknisk sprit får inte lämnas ut om det finns särskild anledning att anta att varan är avsedd att användas i berusningssyfte.
4 §
Om Hälso- och sjukvårdens ansvarsnämnd enligt 8 kap. 10 eller 11 § patientsäkerhetslagen (2010:659) har begränsat eller dragit in en läkares eller en tandläkares behörighet att förskriva ett alkoholhaltigt läkemedel, teknisk sprit eller andra särskilda läkemedel än narkotiska läkemedel, får sådant läkemedel eller teknisk sprit på förordnande av läkaren eller tandläkaren inte lämnas ut. Detsamma gäller när Ansvarsnämnden för djurens hälso- och sjukvård har dragit in eller begränsat en veterinärs behörighet att förskriva ett alkoholhaltigt läkemedel eller teknisk sprit.
14 kap. Tillsyn
1 §
Läkemedelsverket har tillsyn över efterlevnaden av
1. denna lag och föreskrifter och villkor som har meddelats  med stöd av lagen,
2. Europaparlamentets och rådets förordning (EG) nr 726/2004  och föreskrifter och villkor som har meddelats med stöd av  förordningen,
3. Europaparlamentets och rådets förordning (EG) nr 1901/2006  av den 12 december 2006 om läkemedel för pediatrisk användning  och om ändring av förordning (EEG) nr 1768/92, direktiv 
2001/20/EG, direktiv 2001/83/EG och förordning (EG) nr 
726/2004 samt föreskrifter och villkor som har meddelats med  stöd av förordningen,
4. Europaparlamentets och rådets förordning (EG) nr 1394/2007,
5. Europaparlamentets och rådets förordning (EU) nr 536/2014  samt föreskrifter och villkor som har meddelats med stöd av  förordningen,
6. Europaparlamentets och rådets förordning (EU) 2019/6 och  villkor som har meddelats med stöd av förordningen,
7. kommissionens delegerade förordning (EU) 2016/161, och
8. kommissionens delegerade förordning (EU) 2017/1569 samt  föreskrifter och villkor som har meddelats med stöd av  förordningen.
Lag (2023:92)
.
2 §
Läkemedelsverket har rätt att på begäran få de  upplysningar och handlingar som behövs för tillsynen.
För tillsynen har Läkemedelsverket rätt till tillträde dels  till områden, lokaler och andra utrymmen som används i samband  med tillverkning eller annan hantering av läkemedel, av aktiva  substanser, av hjälpämnen eller av förpackningsmaterial till  läkemedel, dels till utrymmen där prövning av läkemedels  egenskaper utförs. Läkemedelsverket får i sådana utrymmen göra  undersökningar och ta prover. För uttaget prov betalas inte  ersättning.
På begäran ska den som förfogar över sådana varor som avses i  andra stycket lämna nödvändig hjälp vid undersökningen.
Lag (2020:342)
.
2 a §
Om det är nödvändigt för tillsynen över efterlevnaden av  bestämmelserna om marknadsföring av läkemedel i 12 kap., får  Läkemedelsverket köpa humanläkemedel under dold identitet 
(testköp).
Näringsidkaren ska underrättas om testköpet så snart det kan  ske utan att åtgärden förlorar sin betydelse.
Lag (2020:342)
.
2 b §
Om en näringsidkares marknadsföring av humanläkemedel på  internet bryter mot 12 kap. och inga andra effektiva medel är  tillgängliga, får Läkemedelsverket förelägga näringsidkaren,  en värdtjänstleverantör eller en internetleverantör att  upprätta ett varningsmeddelande som tydligt visas i samband  med besök på webbplatsen.
Ett föreläggande som avses i första stycket får bara meddelas  om
1. överträdelsens allvar motiverar det, och
2. webbplatsen inte omfattas av tryckfrihetsförordningens  eller yttrandefrihetsgrundlagens skydd.
Varningsmeddelandet ska ange i vilket avseende  marknadsföringen bryter mot 12 kap. och i övrigt vara utformat  på ändamålsenligt sätt.
Lag (2020:342)
.
2 c §
När ändrade förhållanden föranleder det, ska  Läkemedelsverket besluta att en skyldighet att upprätta ett  varningsmeddelande inte längre ska gälla.
Lag (2020:342)
.
3 §
Läkemedelsverket får meddela de förelägganden och förbud som behövs för efterlevnaden av denna lag samt de förordningar, föreskrifter och villkor som enligt 1 §
omfattas av tillsynen.
Beslut om föreläggande eller förbud får förenas med vite.
Vägras tillträde eller hjälp får Läkemedelsverket också förelägga vite.
Sanktionsavgift
4 §
Om den som har fått ett humanläkemedel godkänt för  försäljning inte har meddelat enligt 4 kap. 18 § första  stycket att försäljningen upphör tillfälligt eller permanent,  får Läkemedelsverket ta ut en sanktionsavgift för  överträdelsen.
Lag (2023:190)
.
5 §
Sanktionsavgift får tas ut med ett belopp som bestäms med  hänsyn till överträdelsens allvar och omständigheterna i  övrigt. Sanktionsavgiften ska bestämmas till lägst 25 000  kronor och högst 100 000 000 kronor.
Regeringen får meddela ytterligare föreskrifter om hur  sanktionsavgiftens storlek ska bestämmas.
Lag (2023:190)
.
6 §
Sanktionsavgift får inte tas ut för en överträdelse som  omfattas av ett föreläggande som har förenats med vite, om en  ansökan om utdömande av vitet har gjorts.
Lag (2023:190)
.
7 §
En sanktionsavgift får sättas ned helt eller delvis om  överträdelsen är ringa eller om det annars med hänsyn till  omständigheterna skulle vara oskäligt att ta ut avgiften. Vid  denna bedömning ska det särskilt beaktas
1. om överträdelsen berott på en omständighet som den  avgiftsskyldige varken förutsåg eller borde ha förutsett eller  inte kunnat påverka,
2. vad den avgiftsskyldige har gjort för att undvika  överträdelsen, och
3. om överträdelsen i övrigt framstår som ursäktlig.
Lag (2023:190)
.
8 §
En sanktionsavgift får inte beslutas om den som avgiften  ska tas ut av inte har fått tillfälle att yttra sig inom fem  år från den dag då överträdelsen ägde rum.
Lag (2023:190)
.
9 §
En sanktionsavgift ska betalas till den myndighet som  regeringen bestämmer.
Vid indrivning gäller lagen (1993:891) om indrivning av  statliga fordringar m.m.
Sanktionsavgiften ska tillfalla staten.
Lag (2023:190)
.
10 §
En sanktionsavgift faller bort i den utsträckning  verkställighet inte har skett inom fem år från det att  beslutet fick laga kraft.
Lag (2023:190)
.
15 kap. Avgifter
Ansökningsavgift
1 §
Ansökningsavgift ska betalas av den som ansöker om
1. godkännande eller registrering för försäljning av ett  läkemedel,
2. erkännande av ett sådant godkännande eller en sådan  registrering för försäljning av ett läkemedel som har  meddelats i ett annat EES-land,
3. tillstånd till försäljning enligt 4 kap. 10 §,
4. tillstånd till tillverkning av läkemedel,
5. sådan jämkning av ett godkännande för försäljning av ett  läkemedel eller en registrering för försäljning av ett  traditionellt växtbaserat humanläkemedel som medför att  indikationerna för läkemedlet utvidgas, eller
6. tillstånd att få utföra en klinisk läkemedelsprövning.
Lag (2018:485)
.
Tillkommande avgift
2 §
En tillkommande avgift ska betalas av den som
1. anmäler eller ansöker om andra ändringar av villkoren i ett  godkännande eller en registrering för försäljning än sådana  som avses i 1 § 5,
2. begär att Sverige fungerar som referensmedlemsland enligt 
4 kap. 9 § första stycket eller referensmedlemsstat enligt  artikel 49 i Europaparlamentets och rådets förordning (EU) 
2019/6, eller
3. begär att Läkemedelsverket utarbetar eller kompletterar en  prövningsrapport i samband med en ansökan i ett annat EES-land  om erkännande av ett i Sverige godkänt eller registrerat  läkemedel.
Lag (2023:92)
.
Årsavgift
3 §
Årsavgift ska betalas så länge ett godkännande, en  registrering eller ett tillstånd som avses i 1 § gäller.
Lag (2018:485)
.
Särskild avgift
4 §
Särskild avgift ska betalas av den som får vetenskaplig rådgivning av Läkemedelsverket i samband med utvecklingen av ett läkemedel.
Särskild avgift ska även betalas av den som på begäran får ett intyg av Läkemedelsverket om tillstånd att tillverka läkemedel eller för export av läkemedel eller viss tillverkningssats av läkemedel.
16 kap. Straffbestämmelser
1 §
Till böter eller fängelse i högst ett år döms den som  med uppsåt eller av oaktsamhet
1. bryter mot 5 kap. 1 § första stycket, 7 kap. 10 §, 8 kap. 
2 §, 9 kap. 1 § första stycket eller 10 kap. 1 § i denna lag,
2. bryter mot artikel 3.1, 12.2 eller 37.2 i  Europaparlamentets och rådets förordning (EG) nr 726/2004, i  den ursprungliga lydelsen,
3. genomför en klinisk läkemedelsprövning på människor utan  att tillstånd till prövningen har meddelats eller anses  beviljat enligt Europaparlamentets och rådets förordning (EU)  nr 536/2014, i den ursprungliga lydelsen, eller
4. tillverkar eller importerar prövningsläkemedel för  människor utan tillstånd enligt artikel 61 i  Europaparlamentets och rådets förordning (EU) nr 536/2014, i  den ursprungliga lydelsen, med den begränsning som följer av  artikel 64 i samma förordning.
Till ansvar enligt denna paragraf döms det inte om gärningen  är belagd med straff enligt brottsbalken eller enligt lagen 
(2000:1225) om straff för smuggling.
I ringa fall ska det inte dömas till ansvar.
Lag (2018:1272)
.
2 §
Den som ger sig ut för att vara behörig att förordna läkemedel för att få ett läkemedel utlämnat i strid med vad som är föreskrivet, döms till böter, om gärningen inte är belagd med strängare straff enligt brottsbalken eller patientsäkerhetslagen (2010:659).
Detsamma gäller den som i sådan avsikt åberopar ett recept från en obehörig person.
3 §
Den som lämnar ut ett alkoholhaltigt läkemedel, teknisk sprit eller ett annat särskilt läkemedel än narkotiskt läkemedel i strid med vad som föreskrivs i 13 kap. 2, 3 eller 4 § eller föreskrifter som meddelats med stöd av 18 kap. 8 §
1 eller 3 eller 9 §, döms till böter. Detsamma gäller den som obehörigen vidtar åtgärd med ett alkoholhaltigt läkemedel, som inte är avsett för invärtes bruk, i syfte att göra varan användbar för förtäring.
4 §
Har upphävts genom
lag (2024:878)
.
17 kap. Överklagande
1 §
Beslut som Läkemedelsverket i ett enskilt fall meddelat enligt denna lag eller enligt en föreskrift som har meddelats med stöd av lagen får överklagas till allmän förvaltningsdomstol.
Prövningstillstånd krävs vid överklagande till kammarrätten.
2 §
Andra beslut än beslut om sanktionsavgift som  Läkemedelsverket, förvaltningsrätten eller kammarrätten  meddelar i ett enskilt fall gäller omedelbart, om inte annat  beslutas.
Lag (2023:190)
.
18 kap. Bemyndiganden
Föreskrifter om lagens tillämplighet
1 §
Regeringen eller den myndighet som regeringen bestämmer får meddela föreskrifter om att bestämmelserna i denna lag om godkännande för försäljning inte ska gälla i fråga om vissa veterinärmedicinska läkemedel avsedda endast för sällskapsdjur.
2 §
Regeringen eller den myndighet som regeringen bestämmer får, om det behövs från hälso- och sjukvårdssynpunkt, meddela föreskrifter om att lagen, utom bestämmelserna i 16 kap., helt eller delvis ska gälla en vara eller varugrupp som inte är läkemedel men i fråga om egenskaper eller användning står nära läkemedel.
Föreskrifter om krav på och godkännande av läkemedel
3 §
Regeringen eller den myndighet som regeringen bestämmer  får meddela föreskrifter om
1. undantag från kraven på fullständig deklaration och tydlig  märkning,
2. erkännande av ett sådant godkännande eller en sådan  registrering för försäljning av ett läkemedel som har  meddelats i ett annat EES-land,
3. ansökan, beredning, godkännande eller registrering som  avses i 4 kap. 9 §,
4. tillstånd i sådana särskilda fall som avses i 4 kap. 10 §,  och
5. förutsättningar för utbytbarhet av läkemedel.
Lag (2019:322)
.
Föreskrifter om immunologiska veterinärmedicinska läkemedel
3 a §
Regeringen eller den myndighet som regeringen bestämmer  får meddela föreskrifter om förbud mot tillverkning, import,  distribution, innehav, försäljning eller tillhandahållande av  immunologiska veterinärmedicinska läkemedel om något av  villkoren i artikel 110.1 i Europaparlamentets och rådets  förordning (EU) 2019/6 är uppfyllt.
Lag (2023:92)
.
Föreskrifter om läkemedel som omfattas av sjukhusundantag
4 §
Regeringen eller den myndighet som regeringen bestämmer får avseende ett läkemedel som omfattas av sjukhusundantag meddela föreskrifter om
1. krav på kvalitet och säkerhetsövervakning, och
2. de villkor som ska gälla vid tillverkning.
Föreskrifter om kliniska läkemedelsprövningar på människor
4 a §
Regeringen eller den myndighet som regeringen  bestämmer får meddela föreskrifter om försäkringar eller  andra garantier som avses i 7 kap. 6 §.
Lag (2018:1272)
.
4 b §
Regeringen eller den myndighet som regeringen  bestämmer får meddela föreskrifter om den behörighet som  krävs för att hålla den intervju med försökspersonen som  anges i artikel 29.2 c i Europaparlamentets och rådets  förordning (EU) nr 536/2014.
Lag (2018:1272)
.
Föreskrifter om tillverkning av läkemedel och hantering av läkemedel som innehåller blod
5 §
Regeringen eller den myndighet som regeringen bestämmer får meddela föreskrifter om
1. tillverkning och god tillverkningssed för läkemedel och mellanprodukter,
2. framställning, förvaring, distribution och import av blod och blodkomponenter avsedda att användas som råvara vid tillverkning av läkemedel, och
3. import av läkemedel som innehåller blod eller blodkomponenter.
Föreskrifter om import och annan införsel
6 §
Regeringen får meddela föreskrifter om vilka förutsättningar som ska gälla för att tillstånd ska få beviljas enligt 9 kap. 1 § andra stycket.
7 §
Regeringen eller den myndighet som regeringen bestämmer får meddela föreskrifter om
1. undantag från skyldigheten att utföra sådan kontroll som avses i 9 kap. 2 §,
2. resandes rätt att föra in läkemedel i Sverige enligt 9 kap. 3 §,
3. sådan införsel som avses i 9 kap. 4 §, och
4. undantag från kravet på skriftlig bekräftelse i 9 kap. 5 §
2 i enlighet med artikel 46b.3 och 46b.4 i Europaparlamentets och rådets direktiv 2001/83/EG, i lydelsen enligt Europaparlamentets och rådets direktiv 2011/62/EU.
Föreskrifter om förordnande och utlämnande av läkemedel och teknisk sprit
8 §
Regeringen eller den myndighet som regeringen bestämmer får meddela föreskrifter om
1. utlämnande, om det finns anledning att anta att ett alkoholhaltigt läkemedel av annat slag än som avses i 13 kap.
2 § andra stycket kan missbrukas i berusningssyfte,
2. vad som ska gälla vid förordnande och utlämnande av ett läkemedel eller teknisk sprit, och
3. behörighet att förordna ett alkoholhaltigt läkemedel som innehåller mer än 10 viktprocent etylalkohol eller teknisk sprit.
9 §
Regeringen eller den myndighet som regeringen bestämmer får, om det behövs för att förhindra missbruk, meddela föreskrifter om försäljning av ett alkoholhaltigt läkemedel eller teknisk sprit.
Föreskrifter om avgifter
10 §
Regeringen får meddela föreskrifter om storleken på de avgifter som avses i 15 kap. samt om betalning av sådana avgifter.
Föreskrifter om läkemedelskontrollen i krig
11 §
Regeringen får meddela föreskrifter om läkemedelskontrollen i krig, vid krigsfara eller under sådana extraordinära förhållanden som är föranledda av krig eller av krigsfara som Sverige befunnit sig i.
Ytterligare föreskrifter
12 §
Regeringen eller den myndighet som regeringen  bestämmer får meddela ytterligare föreskrifter i frågor som  rör denna lag och Europaparlamentets och rådets förordning 
(EU) nr 536/2014 och som behövs för att skydda människors  eller djurs hälsa eller miljön.
Lag (2018:1272)
.
Övergångsbestämmelser
2015:315
1. Denna lag träder i kraft den 1 januari 2016.
2. Genom lagen upphävs läkemedelslagen (1992:859).
3. Godkännande av läkemedel för försäljning som meddelats före den 1 maj 2006 får vid utgången av tiden för godkännandet förnyas utan tidsbegränsning, om inte Läkemedelsverket av säkerhetsskäl finner att det förnyade godkännandet bör begränsas till fem år.
4. Vad som i lagen anges ska gälla i fråga om läkemedel för vilka ansökan om godkännande för försäljning har prövats enligt Europaparlamentets och rådets förordning (EG) nr 726/2004 av den 31 mars 2004 om inrättande av gemenskapsförfaranden för godkännande av och tillsyn över humanläkemedel och veterinärmedicinska läkemedel samt om inrättande av en europeisk läkemedelsmyndighet, ska i tillämpliga delar även gälla i fråga om läkemedel för vilka ansökan om godkännande har prövats av Europeiska gemenskapen enligt rådets förordning (EEG) nr 2309/93 av den 22 juli 1993 om gemenskapsförfaranden för godkännande för försäljning av och tillsyn över humanläkemedel och veterinärmedicinska läkemedel samt om inrättande av en europeisk läkemedelsmyndighet.
5. De skyddstider som avses i 4 kap. 13 § och 15 §
andra-fjärde styckena ska inte tillämpas beträffande referensläkemedel för vilka en ansökan om godkännande lämnats in före den 30 oktober 2005. För veterinärmedicinska läkemedel ska i stället de skyddstider tillämpas som följer av artikel 13 i Europaparlamentets och rådets direktiv 2001/82/EG av den 6 november 2001 om upprättande av gemenskapsregler för veterinärmedicinska läkemedel, i dess lydelse före den 30 april 2004. För humanläkemedel ska i stället de skyddstider tillämpas som följer av artikel 10.1 i Europaparlamentets och rådets direktiv 2001/83/EG av den 6 november 2001 om upprättande av gemenskapsregler för humanläkemedel, i dess lydelse före den 30 april 2004.
6. Om ansökan om tillstånd till klinisk läkemedelsprövning gjorts före den 1 maj 2004 gäller de föreskrifter om prövningen som var i kraft närmast före detta datum.
7. Bestämmelserna i 6 kap. 5-7 §§ tillämpas inte på sådana icke-interventionsstudier avseende säkerhet som har inletts före den 21 juli 2012.
2016:132
Regeringen föreskriver att lagen (2015:316) om ändring i  läkemedelslagen (2015:315) ska träda i kraft den 12 april 
2016. Bestämmelserna om säkerhetsdetaljer ska tillämpas för  första gången tre år efter det att kommissionens delegerade  förordning (EU) 2016/161 av den 2 oktober 2015 om  komplettering av Europaparlamentets och rådets direktiv 
2001/83/EG genom fastställande av närmare bestämmelser om de  säkerhetsdetaljer som anges på förpackningar för  humanläkemedel har publicerats i EUT.
2016:527
1. Denna lag träder i kraft den 1 januari 2017.
2. Bestämmelsen i 4 kap. 10 § andra meningen gäller inte  tillstånd som har lämnats före ikraftträdandet.
Lag (2018:485)
.
2018:485
1. Denna lag träder i kraft den 1 juli 2018.
2. I fråga om tillstånd till försäljning av antroposofiska  medel som regeringen har beslutat före ikraftträdandet gäller 
4 kap. 10 §, 5 kap. 1 §, 15 kap. 3 § och 16 kap. 1 § i den  äldre lydelsen, med den begränsningen att tillstånd enligt 4  kap. 10 § första stycket inte får förlängas.
2018:1272
1. Denna lag träder i kraft den dag som regeringen bestämmer.
2. Regeringen får meddela de övergångsbestämmelser som  behövs.
2021:914
1. Denna förordning träder i kraft den 31 januari 2022.
2. Äldre föreskrifter ska dock fortsätta att gälla fram till  och med den 31 januari 2025 för ansökningar om tillstånd till  en klinisk läkemedelsprövning som har lämnats in före  ikraftträdandet.
3. Äldre föreskrifter gäller för en klinisk läkemedelsprövning  fram till och med den 31 januari 2025 i det fall ansökan om  tillstånd till den kliniska läkemedelsprövningen har lämnats  in efter ikraftträdandet men före den 31 januari 2023, och om  sponsorn har begärt att ansökan ska handläggas enligt äldre  föreskrifter.
2023:190
1. Denna lag träder i kraft den 1 juli 2023.
2. De nya bestämmelserna tillämpas inte på överträdelser som  har ägt rum före ikraftträdandet.
Svensk författningssamling
Svensk författningssamling (SFS) innehåller gällande lagar och förordningar. Om en författning ändras ersätts den gamla texten med den nya.